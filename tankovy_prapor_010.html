<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Lekce z&nbsp;katolického náboženství">
    <meta name="apple-mobile-web-app-capable" content="yes">
    <title>Lekce z&nbsp;katolického náboženství</title>
    <link rel="stylesheet" href="./style/style.min.css" media="screen" integrity="sha256-0HU4DyeVQ9j1CgbQEvEhFsHtFoxn1ab6NeCS4IOAoDA=">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <meta name="order" content="3">
    <link rel="prev" href="./tankovy_prapor_009.html">
    <link rel="next" href="./tankovy_prapor_011.html">
    <link rel="self" href="tankovy_prapor_010.html">
    <meta name="identifier" content="skvorecky-tankovy-prapor-a25f096">
    <meta name="role" content="chapter">
  </head>
  <body data-nb-words="3467" data-nb-chars="20779" class="nb-role-chapter nb-custom-style">
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./tankovy_prapor_009.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" id="chunk1" data-nb-words="4" data-nb-chars="31"><span class="idea" data-nb-ref-number="1" id="idea1" data-nb-words="4" data-nb-chars="31">Lekce z&nbsp;katolického náboženství</span></h1>
        <p class="chunk" data-nb-ref-number="2" id="chunk2" data-nb-words="106" data-nb-chars="638"><span class="idea" data-nb-ref-number="2" id="idea2" data-nb-words="106" data-nb-chars="638">Po&nbsp;službě se&nbsp;rotný u&nbsp;velitele nehlásil. Táhlo ho&nbsp;to&nbsp;do&nbsp;Prahy, neboť na&nbsp;to&nbsp;poukazovala konstelace okolností: nadporučík Pinkas trávil (toho roku už&nbsp;třetí) víkend v&nbsp;kruhu rodinném, naproti tomu z&nbsp;vojenského tisku se&nbsp;dočetl, že&nbsp;v&nbsp;divizním kině n-té divize je&nbsp;dnes slavnostní večer na&nbsp;počest vítězů soutěže tvořivosti. Bylo tedy jasné, že&nbsp;vítěz této soutěže v&nbsp;oboru poezie nebude ten večer na&nbsp;propustce ani načerno u&nbsp;své manželky. A&nbsp;rotný, přes novou a&nbsp;zcela jinou poezii svítících střel, hvězd nad tankodromem a&nbsp;ložnice, odkud je&nbsp;na&nbsp;ně&nbsp;z&nbsp;okna vidět, nehodlal propást takovou příležitost k&nbsp;novému pokusu o&nbsp;manželskou věrnost té&nbsp;zvláštní dámy.</span></p>
        <p class="chunk" data-nb-ref-number="3" id="chunk3" data-nb-words="156" data-nb-chars="997"><span class="idea" data-nb-ref-number="3" id="idea3" data-nb-words="156" data-nb-chars="997">Aby se&nbsp;vyhnul případným komplikacím s&nbsp;kapitánem Matkou, použil obvyklé ilegální cesty, jíž se&nbsp;příslušníci Sedmého tankového praporu dostávali na&nbsp;svobodu. Hned z&nbsp;věznice odešel na&nbsp;půdu v&nbsp;budově praporu, kde byla šatna, navlékl se&nbsp;do&nbsp;vycházkové uniformy, zjistil si&nbsp;u&nbsp;služby, že&nbsp;velitel je&nbsp;na&nbsp;večeři, u&nbsp;staršiny si&nbsp;předčasně vyzvedl dovolenku, padělal na&nbsp;ní&nbsp;kapitánův podpis a&nbsp;zastavil se&nbsp;u&nbsp;svobodníka dr. Mlejnka, písaře praporu: ten paklíčem otevřel ocelovou skříňku s&nbsp;útvarovými razítky a&nbsp;jedním z&nbsp;nich potvrdil pravost falešného dokumentu. Pak rotný zmizel v&nbsp;houstnoucím šeru na&nbsp;cestě vedoucí mezi budovami kasáren k&nbsp;železniční stanici. Ale přestože byl vybaven tak dokonalým falsifikátem, přes bránu nešel. Volil méně nebezpečnou cestu přes parčík za&nbsp;hlavními lázněmi a&nbsp;dírou v&nbsp;plotě pod železničním náspem, přes potok a&nbsp;po mezi v&nbsp;polích, až&nbsp;dorazil na&nbsp;silnici do&nbsp;Kostelce. Tímto způsobem bezpečně opustil přísně střežený výcvikový prostor a&nbsp;vydal se&nbsp;pěšky do&nbsp;města, aby stihl rychlík do&nbsp;Prahy.</span></p>
        <p class="chunk" data-nb-ref-number="4" id="chunk4" data-nb-words="126" data-nb-chars="773"><span class="idea" data-nb-ref-number="4" id="idea4" data-nb-words="126" data-nb-chars="773">Byl už&nbsp;večer, setmělo se, naskákaly hvězdy, kolem rotného přejížděla nákladní auta z&nbsp;posádky. Mohl na&nbsp;některé kývnout, jistě by&nbsp;ho&nbsp;byli proti předpisu vzali, ale nechtělo se&nbsp;mu. Bylo dost času, měl náladu jít sám po&nbsp;silnici, která se&nbsp;příjemně táhla přes hřeben terénní vlny pod městem, na&nbsp;západ, ve&nbsp;směru, kde leželo město. Večer byl stejný jako nedávná noc se&nbsp;švestkami a&nbsp;tanky, voňavý a&nbsp;barevný jako večery babího léta každý rok po&nbsp;celých těch deset nebo patnáct let, co&nbsp;pro něho měly letní večery poetické kouzlo související s&nbsp;vývojem pohlavních žláz. Rozdíl oproti někdejším večerům byl v&nbsp;tom, že&nbsp;pomyšlení na&nbsp;úspěch u&nbsp;Janinky naplňovalo ho&nbsp;spíše než něžnými myšlenkami na&nbsp;ni&nbsp;čilou činorodostí, směřující k&nbsp;odstranění dosavadních neúspěchů u&nbsp;manželky básnického vítěze.</span></p>
        <p class="chunk" data-nb-ref-number="5" id="chunk5" data-nb-words="121" data-nb-chars="739"><span class="idea" data-nb-ref-number="5" id="idea5" data-nb-words="121" data-nb-chars="739">Když dorazil mezi první domy města, snesla se&nbsp;noc, a&nbsp;maloměstské ulice byly špatně osvětleny. Prošel městem, před hotelem U&nbsp;Jana Žižky z&nbsp;Trocnova stál džíp lítačky a&nbsp;vedle něho dva zkroušení a&nbsp;vystřízlivělí opilci v&nbsp;uniformě, jimž byly právě odebírány propustky poručíkem v&nbsp;nažehlené uniformě se&nbsp;vzorně složenými faldy. Desátník s&nbsp;páskou kontroly na&nbsp;rukávě stál skromně v&nbsp;pozadí a&nbsp;snažil se&nbsp;dát postiženým najevo, že&nbsp;za&nbsp;to&nbsp;nemůže. Poručík se&nbsp;samozřejmě pokusil dostat i&nbsp;rotného, ale zvadl, když všechna razítka, podpisy i&nbsp;kontrolní známku (rotný měl dvě; jednu ve&nbsp;skříňce u&nbsp;velitele, druhou stále při sobě) shledal v&nbsp;pořádku. Vyzval proto alespoň poddůstojníka, aby si&nbsp;upravil vázanku a&nbsp;utáhl opasek, a&nbsp;vrhl se&nbsp;do&nbsp;tmy slídit po&nbsp;jiné oběti.</span></p>
        <p class="chunk" data-nb-ref-number="6" id="chunk6" data-nb-words="106" data-nb-chars="699"><span class="idea" data-nb-ref-number="6" id="idea6" data-nb-words="106" data-nb-chars="699">Rotný tedy úspěšně odjel rychlíkem a&nbsp;v&nbsp;půl deváté už&nbsp;zvonil u&nbsp;dveří ženy, která se&nbsp;nazývala Ludmila Neumannová-Hertlová a&nbsp;které on&nbsp;a&nbsp;po něm jeho následovníci říkali Lizetka. Bydlela v&nbsp;menší rodinné vilce, kterou si&nbsp;její rodiče postavili v&nbsp;době světové krize. Na&nbsp;rotného zazvonění však přišel otevřít Ludmilin otec, jevištní mistr Národního divadla, a&nbsp;nevšimnuv si&nbsp;vojákova erotického úsměvu uvedl ho&nbsp;se&nbsp;slovy „Pojďte dál, pane Daniel, Liduška neni doma“ do&nbsp;přehřáté kuchyně. Tam seděla Ludmilina matka a&nbsp;poslouchala Svobodnou Evropu. Rádio protivně vrčelo a&nbsp;za mechanickým kuňkáním rušiče pípal vzdálený hlásek volajícího na&nbsp;poušti, jenž hlásil něco o&nbsp;neúspěších komunistů při kolektivizaci vesnice.</span></p>
        <p class="chunk" data-nb-ref-number="7" id="chunk7" data-nb-words="48" data-nb-chars="320"><span class="idea" data-nb-ref-number="7" id="idea7" data-nb-words="48" data-nb-chars="320">„Rukulíbám,“ pozdravil rotný a&nbsp;paní u&nbsp;rádia přívětivě pokynula hlavou. Zazářila zlatobílým chrupem na&nbsp;vojáka, který už&nbsp;dva roky ponoukal její dceru k&nbsp;cizoložství (byla sice z&nbsp;generace, která snad ještě věřila na&nbsp;platonické zbožňování, ale původem byla z&nbsp;pracujícího lidu, který nic takového nikdy nepěstoval), a&nbsp;pravila:</span></p>
        <p class="chunk" data-nb-ref-number="8" id="chunk8" data-nb-words="3" data-nb-chars="31"><span class="idea" data-nb-ref-number="8" id="idea8" data-nb-words="3" data-nb-chars="31">„Přijměte místo. Poslouchejte!“</span></p>
        <p class="chunk" data-nb-ref-number="9" id="chunk9" data-nb-words="79" data-nb-chars="535"><span class="idea" data-nb-ref-number="9" id="idea9" data-nb-words="79" data-nb-chars="535">Rotný usedl a&nbsp;poslouchal. Starý Hertl se&nbsp;natáhl na&nbsp;kanape pod oknem, založil svalnaté ruce pod hlavu a&nbsp;rovněž se&nbsp;zaposlouchal do&nbsp;nervy drásajícího rámusu, doprovázeného slabým hláskem v&nbsp;pozadí. Hlásek se&nbsp;chvílemi ztrácel, chvílemi opět sílil, téměř až&nbsp;k&nbsp;hranici srozumitelnosti. Rotný se&nbsp;z&nbsp;nudy zadíval na&nbsp;klec s&nbsp;vyděšeným kanárkem. „Potom komunisté sáhli k&nbsp;represáliím,“ oznamoval hlásek. „Který hospodář neodvedl komunistickým úřadům komunisty stanovenou kvótu&nbsp;–“ hlásek podlehl fejdinku, ale zato paní Hertlová kývla hlavou a&nbsp;řekla:</span></p>
        <p class="chunk" data-nb-ref-number="10" id="chunk10" data-nb-words="11" data-nb-chars="72"><span class="idea" data-nb-ref-number="10" id="idea10" data-nb-words="11" data-nb-chars="72">„Správně. Jako u&nbsp;našich!“ pohlédla na&nbsp;rotného a&nbsp;rotný souhlasně přikývl.</span></p>
        <p class="chunk" data-nb-ref-number="11" id="chunk11" data-nb-words="4" data-nb-chars="17"><span class="idea" data-nb-ref-number="11" id="idea11" data-nb-words="4" data-nb-chars="17">„Ano. Je&nbsp;to&nbsp;tak.“</span></p>
        <p class="chunk" data-nb-ref-number="12" id="chunk12" data-nb-words="24" data-nb-chars="159"><span class="idea" data-nb-ref-number="12" id="idea12" data-nb-words="24" data-nb-chars="159">Hlásek se&nbsp;už&nbsp;sice neozval, zato kuňkání zesílilo, až&nbsp;se&nbsp;šasi přijímače nebezpečně rozdrnčelo. Paní Hertlová zatočila regulátorem. Z&nbsp;pohovky se&nbsp;ozval pan Hertl:</span></p>
        <p class="chunk" data-nb-ref-number="13" id="chunk13" data-nb-words="2" data-nb-chars="21"><span class="idea" data-nb-ref-number="13" id="idea13" data-nb-words="2" data-nb-chars="21">„Svině komunistický!“</span></p>
        <p class="chunk" data-nb-ref-number="14" id="chunk14" data-nb-words="10" data-nb-chars="55"><span class="idea" data-nb-ref-number="14" id="idea14" data-nb-words="10" data-nb-chars="55">Kuňkání opět zesláblo a&nbsp;znovu se&nbsp;z&nbsp;něho oddělil hlásek:</span></p>
        <p class="chunk" data-nb-ref-number="15" id="chunk15" data-nb-words="24" data-nb-chars="168"><span class="idea" data-nb-ref-number="15" id="idea15" data-nb-words="24" data-nb-chars="168">„…nemohli nic dělat a&nbsp;byli bezbranní. Komunističtí popoháněči v&nbsp;kožených kabátech a&nbsp;s&nbsp;revolvery v&nbsp;kapsách objížděli vesnice na&nbsp;motocyklech a&nbsp;terorizovali…“ Vlna utekla.</span></p>
        <p class="chunk" data-nb-ref-number="16" id="chunk16" data-nb-words="11" data-nb-chars="80"><span class="idea" data-nb-ref-number="16" id="idea16" data-nb-words="11" data-nb-chars="80">„Mizerove! Lumpove!“ ozval se&nbsp;z&nbsp;kanape jevištní mistr. „Svinstvo,“ pravil rotný.</span></p>
        <p class="chunk" data-nb-ref-number="17" id="chunk17" data-nb-words="19" data-nb-chars="122"><span class="idea" data-nb-ref-number="17" id="idea17" data-nb-words="19" data-nb-chars="122">„Zrovna jako u&nbsp;nás,“ pravila paní Hertlová. V&nbsp;přijímači něco přeskočilo a&nbsp;hlas Svobodné Evropy mocně zahřímal po&nbsp;světnici:</span></p>
        <p class="chunk" data-nb-ref-number="18" id="chunk18" data-nb-words="46" data-nb-chars="284"><span class="idea" data-nb-ref-number="18" id="idea18" data-nb-words="46" data-nb-chars="284">„… šlo zabavené obilí? Šlo do&nbsp;<em>českých</em> pekáren? Byl z&nbsp;něho chleba pro <em>české</em> lidi? Nikoliv, milí posluchači doma. Z&nbsp;žita sklizeného na&nbsp;Hané, z&nbsp;pšenice, kterou v&nbsp;potu tváře vypěstoval český sedlák ze&nbsp;zlatého prutu země české, pekou si&nbsp;piroh soudruzi v&nbsp;sovětské Ázerbájdžánské republice…“</span></p>
        <p class="chunk" data-nb-ref-number="19" id="chunk19" data-nb-words="18" data-nb-chars="132"><span class="idea" data-nb-ref-number="19" id="idea19" data-nb-words="18" data-nb-chars="132">Zase něco cvaklo a&nbsp;superhet rozdrnčelo zběsilé kuňkání. Paní Hertlová otočila vypínačem. Ticho zarámoval rozhořčený výkřik z&nbsp;kanape:</span></p>
        <p class="chunk" data-nb-ref-number="20" id="chunk20" data-nb-words="7" data-nb-chars="45"><span class="idea" data-nb-ref-number="20" id="idea20" data-nb-words="7" data-nb-chars="45">„Do chřtánu jim to&nbsp;cpou, svině komunistický!“</span></p>
        <p class="chunk" data-nb-ref-number="21" id="chunk21" data-nb-words="17" data-nb-chars="107"><span class="idea" data-nb-ref-number="21" id="idea21" data-nb-words="17" data-nb-chars="107">Nad okraj stolu se&nbsp;vyhoupla tvář jevištního mistra, planoucí hně­vem, a&nbsp;upřela krví podlité oči na&nbsp;rotného.</span></p>
        <p class="chunk" data-nb-ref-number="22" id="chunk22" data-nb-words="21" data-nb-chars="119"><span class="idea" data-nb-ref-number="22" id="idea22" data-nb-words="21" data-nb-chars="119">„Kde to&nbsp;sme?“ zařvala. „Pane Daniel, kde to&nbsp;sme? Sem sme to&nbsp;dopracovali? Pro todle sme se&nbsp;dřeli? Řekněte, pane Daniel!“</span></p>
        <p class="chunk" data-nb-ref-number="23" id="chunk23" data-nb-words="6" data-nb-chars="34"><span class="idea" data-nb-ref-number="23" id="idea23" data-nb-words="6" data-nb-chars="34">„Je to&nbsp;pakáž,“ pravil jemně rotný.</span></p>
        <p class="chunk" data-nb-ref-number="24" id="chunk24" data-nb-words="12" data-nb-chars="76"><span class="idea" data-nb-ref-number="24" id="idea24" data-nb-words="12" data-nb-chars="76">„Zloději to&nbsp;sou!“ vzkřikla paní Hertlová. „Jenom kde koho vokrást, to&nbsp;uměj!“</span></p>
        <p class="chunk" data-nb-ref-number="25" id="chunk25" data-nb-words="29" data-nb-chars="188"><span class="idea" data-nb-ref-number="25" id="idea25" data-nb-words="29" data-nb-chars="188">„Pane Daniel!“ Mistrovu tvář pokryl výraz zoufalství. „Myslete, pane Daniel! Myslete! Todle sme chtěli? Pro todle sme dvacet let budovali stát? Pane Daniel? A&nbsp;to si&nbsp;řikáme kulturní národ?“</span></p>
        <p class="chunk" data-nb-ref-number="26" id="chunk26" data-nb-words="30" data-nb-chars="181"><span class="idea" data-nb-ref-number="26" id="idea26" data-nb-words="30" data-nb-chars="181">Zoufalství přešlo v&nbsp;zběsilou nenávist a&nbsp;ta mohutně zasálala mistrovi z&nbsp;očí. Upřel je&nbsp;na&nbsp;rotného, jako by&nbsp;z&nbsp;té pohromy, jež stihla dobře budovaný stát, obviňoval jeho. Rotný podotkl:</span></p>
        <p class="chunk" data-nb-ref-number="27" id="chunk27" data-nb-words="3" data-nb-chars="13"><span class="idea" data-nb-ref-number="27" id="idea27" data-nb-words="3" data-nb-chars="13">„Je to&nbsp;fakt.“</span></p>
        <p class="chunk" data-nb-ref-number="28" id="chunk28" data-nb-words="24" data-nb-chars="136"><span class="idea" data-nb-ref-number="28" id="idea28" data-nb-words="24" data-nb-chars="136">„Mlčte!“ zvolal jevištní mistr. „Vy víte hovno, pane Daniel! Vám ještě teklo mlíko po&nbsp;bradě! Ale já&nbsp;to&nbsp;vim! Já&nbsp;sem prodělal dvě vál­ky!“</span></p>
        <p class="chunk" data-nb-ref-number="29" id="chunk29" data-nb-words="19" data-nb-chars="113"><span class="idea" data-nb-ref-number="29" id="idea29" data-nb-words="19" data-nb-chars="113">„Za Hitlera bylo líp,“ pravila paní Hertlová. Mistr však chtěl svou nenávistí úplně ovládnout pole a&nbsp;okřikl i&nbsp;ji:</span></p>
        <p class="chunk" data-nb-ref-number="30" id="chunk30" data-nb-words="36" data-nb-chars="220"><span class="idea" data-nb-ref-number="30" id="idea30" data-nb-words="36" data-nb-chars="220">„Mlč! To&nbsp;sme kulturní národ? Pane Daniel? Kurvy sme! Zbabělci! Negramoti! Atom na&nbsp;nás, pane Daniel! To&nbsp;sme to&nbsp;dopracovali! Kde to&nbsp;sme? Řekněte! Kde to&nbsp;sme?“ „Je to&nbsp;fakt,“ opakoval rotný, neposkytnuv mu&nbsp;žádanou informaci.</span></p>
        <p class="chunk" data-nb-ref-number="31" id="chunk31" data-nb-words="44" data-nb-chars="257"><span class="idea" data-nb-ref-number="31" id="idea31" data-nb-words="44" data-nb-chars="257">„Ale toho budeme litovat,“ pokračoval mistr prorocky. „Všichni toho budeme litovat, jak tu&nbsp;sme, že&nbsp;sme vopustili tradice T. G. Masaryka! Protože všichni sme kurvy, pane Daniel! Já&nbsp;i&nbsp;vy! Všichni na&nbsp;tom máme svůj podíl viny! Kurvy sme, kurvy a&nbsp;nic než kurvy!“</span></p>
        <p class="chunk" data-nb-ref-number="32" id="chunk32" data-nb-words="4" data-nb-chars="23"><span class="idea" data-nb-ref-number="32" id="idea32" data-nb-words="4" data-nb-chars="23">„To sme,“ pravil rotný.</span></p>
        <p class="chunk" data-nb-ref-number="33" id="chunk33" data-nb-words="34" data-nb-chars="203"><span class="idea" data-nb-ref-number="33" id="idea33" data-nb-words="34" data-nb-chars="203">„Držte hubu, pane Daniel!“ Mistr příšerně nasupil obočí. „Všichni máme vinu! Todle sme udělali z&nbsp;národa Jana Husi, pane Daniel, a&nbsp;Jana Žižky z&nbsp;Trocnova! Takovýhle kurvy sme! Vodík na&nbsp;nás! Kobalt na&nbsp;nás!“</span></p>
        <p class="chunk" data-nb-ref-number="34" id="chunk34" data-nb-words="44" data-nb-chars="275"><span class="idea" data-nb-ref-number="34" id="idea34" data-nb-words="44" data-nb-chars="275">„To je&nbsp;pravda, národ zdegeneroval,“ pravila paní Hertlová. „Spu­stili sme se&nbsp;Boha a&nbsp;teď se&nbsp;můžeme jít klouzat.“ Vzdychla. „Dřív, dokud ještě kšeft patřil milostivý paní Pohlerový, každej si&nbsp;vydělal, a&nbsp;ještě měl látek, co&nbsp;chtěl. Milospani uměla pustit chlup, pro svoje lidi&nbsp;–“</span></p>
        <p class="chunk" data-nb-ref-number="35" id="chunk35" data-nb-words="7" data-nb-chars="51"><span class="idea" data-nb-ref-number="35" id="idea35" data-nb-words="7" data-nb-chars="51">„Slyšíte, pane Daniel?“ přerušil ji&nbsp;jevištní mistr.</span></p>
        <p class="chunk" data-nb-ref-number="36" id="chunk36" data-nb-words="2" data-nb-chars="11"><span class="idea" data-nb-ref-number="36" id="idea36" data-nb-words="2" data-nb-chars="11">Rotný kývl.</span></p>
        <p class="chunk" data-nb-ref-number="37" id="chunk37" data-nb-words="12" data-nb-chars="63"><span class="idea" data-nb-ref-number="37" id="idea37" data-nb-words="12" data-nb-chars="63">„A&nbsp;teď je&nbsp;to&nbsp;samá prohlídka v&nbsp;bytě, jesli člověk něco neukrad.“</span></p>
        <p class="chunk" data-nb-ref-number="38" id="chunk38" data-nb-words="5" data-nb-chars="31"><span class="idea" data-nb-ref-number="38" id="idea38" data-nb-words="5" data-nb-chars="31">„To je&nbsp;sprosťárna,“ řekl rotný.</span></p>
        <p class="chunk" data-nb-ref-number="39" id="chunk39" data-nb-words="86" data-nb-chars="494"><span class="idea" data-nb-ref-number="39" id="idea39" data-nb-words="86" data-nb-chars="494">„To je&nbsp;zločin! Pane Daniel!“ zařval mistr. „Ale počkejte! Až&nbsp;to&nbsp;praskne! Pak to&nbsp;bude hlava nehlava, přítel nepřítel! Co? řeknu: Ty&nbsp;že&nbsp;seš muj kamarád? řeknu. Byl si, ale už&nbsp;nejseš! Na&nbsp;lucernu s&nbsp;tebou, pane Daniel! Já&nbsp;sem křesťan, pane Daniel, ale bez výčitky, pane Daniel, bez výčitky pověsim každýho komouše, kerej mi&nbsp;padne do&nbsp;ruky! A&nbsp;já mám vo&nbsp;nich přehled, pane Daniel! Mám na&nbsp;starosti stranický známky v&nbsp;naší organizaci, mně se&nbsp;nikdo nebude moct zapřít! A&nbsp;bez milosti každýho, pane Daniel!“</span></p>
        <p class="chunk" data-nb-ref-number="40" id="chunk40" data-nb-words="9" data-nb-chars="68"><span class="idea" data-nb-ref-number="40" id="idea40" data-nb-words="9" data-nb-chars="68">„Nic jinýho si&nbsp;nezasloužej. Žádný slitování,“ pravila paní Hertlová.</span></p>
        <p class="chunk" data-nb-ref-number="41" id="chunk41" data-nb-words="10" data-nb-chars="54"><span class="idea" data-nb-ref-number="41" id="idea41" data-nb-words="10" data-nb-chars="54">„Je to&nbsp;fakt,“ řekl rotný. „Nevíte, kdy se&nbsp;Lída vrátí?“</span></p>
        <hr>
        <p class="chunk" data-nb-ref-number="42" id="chunk42" data-nb-words="109" data-nb-chars="669"><span class="idea" data-nb-ref-number="42" id="idea42" data-nb-words="109" data-nb-chars="669">V&nbsp;intimně osvětleném pokoji na&nbsp;ni&nbsp;čekal ještě v&nbsp;půl jedné. Budoár připomínal vojenskou ložnici těsně po&nbsp;budíčku. Panenka Maria z&nbsp;velké ikony a&nbsp;Jindřich Osmý z&nbsp;dobové rytiny hleděli mrtvýma očima na&nbsp;složitou hromadu knih, šatů, prádla, ovoce a&nbsp;cigaret na&nbsp;kulatém stolku se&nbsp;skleněnou deskou a&nbsp;na rozestlaný a&nbsp;uválený gauč pod oknem. V&nbsp;rohu pokoje zel otevřený šatník, přes jedno křeslo ležely přehozené letní šaty a&nbsp;pomačkané kombiné, na&nbsp;opěradle druhého křesla viselo několik nylonek s&nbsp;puštěnými oky a&nbsp;ušmudlaná podprsenka z&nbsp;modrého saténu. Podlaha byla všude poseta různými jinými předměty a&nbsp;všechno tu&nbsp;bylo tak jako vždycky od&nbsp;té&nbsp;doby, co&nbsp;byla Lizetka slaměnou vdovou.</span></p>
        <p class="chunk" data-nb-ref-number="43" id="chunk43" data-nb-words="36" data-nb-chars="215"><span class="idea" data-nb-ref-number="43" id="idea43" data-nb-words="36" data-nb-chars="215">Rotný otevřel dveře do&nbsp;druhého pokoje, kde bylo naopak úzkostlivě uklizeno a&nbsp;rohový zelený gauč se&nbsp;zrcadlil v&nbsp;chladných sklech knihovny. Ano. Líza je&nbsp;věrná svému doupěti a&nbsp;tady to&nbsp;je&nbsp;obraz duše jejího mouly manžela.</span></p>
        <p class="chunk" data-nb-ref-number="44" id="chunk44" data-nb-words="26" data-nb-chars="144"><span class="idea" data-nb-ref-number="44" id="idea44" data-nb-words="26" data-nb-chars="144">Vrátil se&nbsp;do&nbsp;prvního pokoje, shodil věci z&nbsp;jednoho křesla na&nbsp;zem a&nbsp;vytáhl několik dopisů z&nbsp;hromady předmětů na&nbsp;nočním stolku. Vzal jeden a&nbsp;četl:</span></p>
        <blockquote class="chunk" data-nb-ref-number="45" id="chunk45" data-nb-words="58" data-nb-chars="326"><span class="idea" data-nb-ref-number="45" id="idea45" data-nb-words="57" data-nb-chars="326"><p><em>Drahá, chci Vám neustále psát, ale nejde to. Pochopte, že&nbsp;člověk v&nbsp;tomto obklíčení pustotou nemá odvahu a&nbsp;bojí se&nbsp;všeho. Vymyslil jsem si&nbsp;pro Vás už&nbsp;tolik dopisů, od&nbsp;té&nbsp;doby, co&nbsp;jste odešla, ale zatím jsem napsal jen jediný. Často, nikoli s&nbsp;nepochopením, nikoli s&nbsp;chladem, jsem teď myslil na&nbsp;Vaši zvláštní svatost a&nbsp;poctivost.</em></p></span>
          <span class="idea" data-nb-ref-number="46" id="idea46" data-nb-words="1" data-nb-chars="0"></span>
        </blockquote>
        <p class="chunk" data-nb-ref-number="46" id="chunk46" data-nb-words="193" data-nb-chars="1247"><span class="idea" data-nb-ref-number="47" id="idea47" data-nb-words="193" data-nb-chars="1247">Svatost zvaná frigiditas. Poctivost zvaná narcisismus. Nepodíval se&nbsp;na&nbsp;podpis. Kurisu, odhadl zkušeným okem text jako dílo prvního ze&nbsp;svých následovníků. Tak japanologovi taky nedala, pomyslel si&nbsp;se&nbsp;zadostiučiněním. Aspoň mám to&nbsp;prvenství, že&nbsp;jsem jí&nbsp;jako primus inter pares ukázal, jak katolické manželství nevylučuje platonickou nevěru. Ovšem s&nbsp;postranní myšlenkou, že&nbsp;její platonická nevěra skončí, s&nbsp;přičiněním katolického čertíčka, tím koncem, s&nbsp;nímž už&nbsp;katolická manželka musí do&nbsp;zpovědnice. To&nbsp;se&nbsp;mi&nbsp;teda nepovedlo, vzdychl, ale zato se&nbsp;mi&nbsp;dokonale podařilo udělat z&nbsp;ní perfektní platonickou kurvu. <em>Lizette</em>, pustil se&nbsp;do&nbsp;dalšího dopisu; existenciální citace snadno prozradily Maurice, kolegu v&nbsp;platonismu, vyrostlého za&nbsp;války v&nbsp;neokupované Francii: <em>Lizette, jest to&nbsp;dosti hrozné.&nbsp;– Píši Vám a&nbsp;nejhorším problémem jest nemoc duše zvaná nuda. Není úniku, není žádné cesty ven než té, po&nbsp;které kráčíme, ale ta&nbsp;možná nemá konce ani začátku. Myslíte, že&nbsp;jsme se&nbsp;kdy potkali, moudrá královno? Píšu Vám, Karino, a&nbsp;nevím, zda jste živa</em>. No. Sáhl po&nbsp;dalším psaní. Nebyl to&nbsp;vlastně dopis, ale zmačkaný lístek. Na&nbsp;jedné straně bylo neumělou rukou nakresleno červené srdce, k&nbsp;srdci vedla červená šipka a&nbsp;u&nbsp;ní neznámá ruka připsala v&nbsp;chatrné angličtině:</span></p>
        <blockquote class="chunk" data-nb-ref-number="47" id="chunk47" data-nb-words="10" data-nb-chars="39"><span class="idea" data-nb-ref-number="48" id="idea48" data-nb-words="9" data-nb-chars="39"><p><em>It is&nbsp;your heart and beats only for me?</em></p></span>
          <span class="idea" data-nb-ref-number="49" id="idea49" data-nb-words="1" data-nb-chars="0"></span>
        </blockquote>
        <blockquote class="chunk" data-nb-ref-number="48" id="chunk48" data-nb-words="5" data-nb-chars="24"><span class="idea" data-nb-ref-number="50" id="idea50" data-nb-words="4" data-nb-chars="24"><p>Pod to&nbsp;Lizetčinou rukou:</p></span>
          <span class="idea" data-nb-ref-number="51" id="idea51" data-nb-words="1" data-nb-chars="0"></span>
        </blockquote>
        <blockquote class="chunk" data-nb-ref-number="49" id="chunk49" data-nb-words="2" data-nb-chars="6"><span class="idea" data-nb-ref-number="52" id="idea52" data-nb-words="1" data-nb-chars="6"><p><em>Yes!!!</em></p></span>
          <span class="idea" data-nb-ref-number="53" id="idea53" data-nb-words="1" data-nb-chars="0"></span>
        </blockquote>
        <blockquote class="chunk" data-nb-ref-number="50" id="chunk50" data-nb-words="5" data-nb-chars="19"><span class="idea" data-nb-ref-number="54" id="idea54" data-nb-words="4" data-nb-chars="19"><p>A&nbsp;znovu cizí rukou:</p></span>
          <span class="idea" data-nb-ref-number="55" id="idea55" data-nb-words="1" data-nb-chars="0"></span>
        </blockquote>
        <blockquote class="chunk" data-nb-ref-number="51" id="chunk51" data-nb-words="13" data-nb-chars="57"><span class="idea" data-nb-ref-number="56" id="idea56" data-nb-words="12" data-nb-chars="57"><p><em>It is&nbsp;not difficult to&nbsp;love you&nbsp;– you most charming girl!</em></p></span>
          <span class="idea" data-nb-ref-number="57" id="idea57" data-nb-words="1" data-nb-chars="0"></span>
        </blockquote>
        <blockquote class="chunk" data-nb-ref-number="52" id="chunk52" data-nb-words="6" data-nb-chars="24"><span class="idea" data-nb-ref-number="58" id="idea58" data-nb-words="5" data-nb-chars="24"><p>A&nbsp;ještě níže od&nbsp;Lizetky:</p></span>
          <span class="idea" data-nb-ref-number="59" id="idea59" data-nb-words="1" data-nb-chars="0"></span>
        </blockquote>
        <blockquote class="chunk" data-nb-ref-number="53" id="chunk53" data-nb-words="6" data-nb-chars="26"><span class="idea" data-nb-ref-number="60" id="idea60" data-nb-words="5" data-nb-chars="26"><p><em>Attention! My&nbsp;man see you!</em></p></span>
          <span class="idea" data-nb-ref-number="61" id="idea61" data-nb-words="1" data-nb-chars="0"></span>
        </blockquote>
        <p class="chunk" data-nb-ref-number="54" id="chunk54" data-nb-words="77" data-nb-chars="432"><span class="idea" data-nb-ref-number="62" id="idea62" data-nb-words="77" data-nb-chars="432">Tohle teda je&nbsp;někdo nový. A&nbsp;pěkný pásek. Aspoň by&nbsp;se&nbsp;měl naučit pořádně anglicky. Na&nbsp;druhé straně papírku však použili mateřštiny: <em>To jsem to&nbsp;velmi obratně řekla, viď? A&nbsp;on určitě nic nepoznal!</em> A&nbsp;pod tím, jinou rukou: <em>Jste kráska a&nbsp;on zvíře!</em> A&nbsp;dále: <em>Proto to&nbsp;musím říkat, jinak by&nbsp;vylít a&nbsp;sežral by&nbsp;tě, Budulíne</em>. Tím zápis končil. Možná že&nbsp;na&nbsp;tomto místě byl Budulín skutečně sežrán. Jestli byl, určitě už&nbsp;přiskočila nějaká náhrada.</span></p>
        <p class="chunk" data-nb-ref-number="55" id="chunk55" data-nb-words="68" data-nb-chars="418"><span class="idea" data-nb-ref-number="63" id="idea63" data-nb-words="68" data-nb-chars="418">Rotný se&nbsp;prohrábl hromádkou papírů a&nbsp;narazil na&nbsp;zápisníček. Namátkou jej otevřel a&nbsp;četl: <em>Odpoledne vypadnu do&nbsp;Prahy, s&nbsp;hodinovým zpožděním dorazím k&nbsp;Adrii. Tam Maurice, je&nbsp;otrávený. Velký špacír na&nbsp;Barrandov. Maurice nejdříve otrávený, pak příjemný. Říká o&nbsp;svých potížích. Báječná večeře, pak tančíme. Maurice říká o&nbsp;rozvodu. Dolů na&nbsp;pětku, jsem strašně ospalá. Maurice se&nbsp;mnou táhne až&nbsp;do&nbsp;Radlic. V&nbsp;loži asi ve&nbsp;2 hod.</em></span></p>
        <p class="chunk" data-nb-ref-number="56" id="chunk56" data-nb-words="227" data-nb-chars="1280"><span class="idea" data-nb-ref-number="64" id="idea64" data-nb-words="227" data-nb-chars="1280"><em>Úterý: Vstávám ve&nbsp;3/4 8, hrozný fofr. Matka má&nbsp;zase řeči. Do&nbsp;zaměstnání dorážím s&nbsp;půlhodinovým zpožděním, ale Králová tam ještě taky není, jenom Lexina. Říkáme řeči, povídáme o&nbsp;Peckovi. V&nbsp;deset dorazí Králová, dotáhne dorty, najíme se&nbsp;jich, je&nbsp;nám všem špatně. Pak jdu na&nbsp;oběd, tam nějaký pán se&nbsp;dá&nbsp;se&nbsp;mnou do&nbsp;řeči, říkám, že&nbsp;jsem chodila do&nbsp;školy ve&nbsp;Švýcarsku, on&nbsp;spustí francouzsky, je&nbsp;mi&nbsp;to&nbsp;trapné, říkám, že&nbsp;to&nbsp;byla německá škola. Chce se&nbsp;mermomocí vidět, je&nbsp;z&nbsp;ministerstva zahr. obch., smlouváme si&nbsp;rande na&nbsp;příští týden. Pak v&nbsp;kostele u&nbsp;Pražského Jezulátka, modlím se&nbsp;za&nbsp;Roberta a&nbsp;za sebe, abych přestala být taková k. Do&nbsp;zaměstnání asi ve&nbsp;2, hned se&nbsp;jdu vykoupat, ležím ve&nbsp;vaně a&nbsp;dole pouštějí desky s&nbsp;židovským rabínem. Jsou skvělé. Pokouším se&nbsp;ve&nbsp;vodě číst Pana Adama, ale zmáčím ho, tak toho nechám. Z&nbsp;vany ve&nbsp;4 hod. Králová odp. vůbec nepřišla! Volá Milan, Lexina mi&nbsp;dává telefon do&nbsp;vany. Pak volá Budulín, jedu k&nbsp;nim, pijeme absinth</em>. Budulín tedy sežrán nebyl, pomyslil si&nbsp;truchlivě rotný, odložil zápisník a&nbsp;oddal se&nbsp;požitku z&nbsp;absurdního pocitu, proč tu&nbsp;vlastně sedí, když je&nbsp;skutečně jenom primus inter pares. Asi proto, že&nbsp;jsem ji&nbsp;miloval. No. Asi proto, že&nbsp;mi&nbsp;nedala. Buď je&nbsp;to&nbsp;ješitnost, nebo ještě láska. A&nbsp;co Janinka? Inu, Janinka. Asi teda proto, že&nbsp;mi&nbsp;nedala.</span></p>
        <p class="chunk" data-nb-ref-number="57" id="chunk57" data-nb-words="7" data-nb-chars="33"><span class="idea" data-nb-ref-number="65" id="idea65" data-nb-words="7" data-nb-chars="33">Proto asi teda je&nbsp;to&nbsp;pořád láska.</span></p>
        <p class="chunk" data-nb-ref-number="58" id="chunk58" data-nb-words="8" data-nb-chars="52"><span class="idea" data-nb-ref-number="66" id="idea66" data-nb-words="8" data-nb-chars="52">Potěšen tou definicí podlehl vojenské únavě a&nbsp;usnul.</span></p>
        <p class="chunk" data-nb-ref-number="59" id="chunk59" data-nb-words="29" data-nb-chars="194"><span class="idea" data-nb-ref-number="67" id="idea67" data-nb-words="29" data-nb-chars="194">Probudilo ho&nbsp;zaharašení klíče v&nbsp;domovních dveřích a&nbsp;vzápětí padlo světlo stolní lampičky na&nbsp;Ludmilu. Vešla v&nbsp;balonové bundě a&nbsp;kostkované sukni, trochu pocuchaná. Zašklebila se&nbsp;ne&nbsp;zrovna nadšeně.</span></p>
        <p class="chunk" data-nb-ref-number="60" id="chunk60" data-nb-words="19" data-nb-chars="100"><span class="idea" data-nb-ref-number="68" id="idea68" data-nb-words="19" data-nb-chars="100">„To sou k&nbsp;nám hosti,“ řekla. „Buďte zdráv, soudruhu rotný. Už&nbsp;ste u&nbsp;nás dlouho nebyl. Co&nbsp;je&nbsp;nového?“</span></p>
        <p class="chunk" data-nb-ref-number="61" id="chunk61" data-nb-words="12" data-nb-chars="67"><span class="idea" data-nb-ref-number="69" id="idea69" data-nb-words="12" data-nb-chars="67">„Nic,“ řekl. „Ahoj, Lízinko. To&nbsp;spíš snad tady je&nbsp;něco novýho, ne?“</span></p>
        <p class="chunk" data-nb-ref-number="62" id="chunk62" data-nb-words="21" data-nb-chars="130"><span class="idea" data-nb-ref-number="70" id="idea70" data-nb-words="21" data-nb-chars="130">Jenomže to&nbsp;už&nbsp;ho&nbsp;pustila z&nbsp;hlavy. Přistoupila k&nbsp;psacímu stolku, začala listovat v&nbsp;nějakých papírech. Připadal si&nbsp;trošku jako vosk.</span></p>
        <p class="chunk" data-nb-ref-number="63" id="chunk63" data-nb-words="12" data-nb-chars="82"><span class="idea" data-nb-ref-number="71" id="idea71" data-nb-words="12" data-nb-chars="82">„Tak vyprávějte, příteli,“ vyzvala ho&nbsp;nepřítomně. „Co se&nbsp;vám přihodilo v&nbsp;Kobylci?“</span></p>
        <p class="chunk" data-nb-ref-number="64" id="chunk64" data-nb-words="44" data-nb-chars="283"><span class="idea" data-nb-ref-number="72" id="idea72" data-nb-words="44" data-nb-chars="283">„Měl sem průšvih, než sem jel sem,“ řekl mechanicky a&nbsp;díval se&nbsp;upřeně na&nbsp;Lizetčin zadek v&nbsp;kostkované sukni. Ješitnost? Láska? Asi teda sex-appeal. Pustil se&nbsp;mechanicky do&nbsp;vyprávění historky s&nbsp;četařkou Babinčákovou. Líza listovala dál ve&nbsp;svém fasciklu a&nbsp;zřejmě ho&nbsp;vůbec neposlouchala.</span></p>
        <p class="chunk" data-nb-ref-number="65" id="chunk65" data-nb-words="4" data-nb-chars="39"><span class="idea" data-nb-ref-number="73" id="idea73" data-nb-words="4" data-nb-chars="39">„Posloucháš, Lizetko?“ pravil dopáleně.</span></p>
        <p class="chunk" data-nb-ref-number="66" id="chunk66" data-nb-words="1" data-nb-chars="13"><span class="idea" data-nb-ref-number="74" id="idea74" data-nb-words="1" data-nb-chars="13">„Poslouchám…“</span></p>
        <p class="chunk" data-nb-ref-number="67" id="chunk67" data-nb-words="3" data-nb-chars="18"><span class="idea" data-nb-ref-number="75" id="idea75" data-nb-words="3" data-nb-chars="18">„Ale nějak divně.“</span></p>
        <p class="chunk" data-nb-ref-number="68" id="chunk68" data-nb-words="2" data-nb-chars="17"><span class="idea" data-nb-ref-number="76" id="idea76" data-nb-words="2" data-nb-chars="17">„Docela pozorně.“</span></p>
        <p class="chunk" data-nb-ref-number="69" id="chunk69" data-nb-words="7" data-nb-chars="34"><span class="idea" data-nb-ref-number="77" id="idea77" data-nb-words="7" data-nb-chars="34">„Že ani nevíš, o&nbsp;čem jsem mluvil?“</span></p>
        <p class="chunk" data-nb-ref-number="70" id="chunk70" data-nb-words="15" data-nb-chars="70"><span class="idea" data-nb-ref-number="78" id="idea78" data-nb-words="15" data-nb-chars="70">„Že byla v&nbsp;base četařka Babinčáková a&nbsp;že ty&nbsp;jsi měl stráž ve&nbsp;vězení&nbsp;–“</span></p>
        <p class="chunk" data-nb-ref-number="71" id="chunk71" data-nb-words="3" data-nb-chars="18"><span class="idea" data-nb-ref-number="79" id="idea79" data-nb-words="3" data-nb-chars="18">„Vyváděče vězňů –“</span></p>
        <p class="chunk" data-nb-ref-number="72" id="chunk72" data-nb-words="12" data-nb-chars="70"><span class="idea" data-nb-ref-number="80" id="idea80" data-nb-words="12" data-nb-chars="70">„Tak vyváděče vězňů a&nbsp;podporučík Malina se&nbsp;šel vyspat s&nbsp;tou četařkou.“</span></p>
        <p class="chunk" data-nb-ref-number="73" id="chunk73" data-nb-words="18" data-nb-chars="106"><span class="idea" data-nb-ref-number="81" id="idea81" data-nb-words="18" data-nb-chars="106">„No dobře,“ řekl otráveně a&nbsp;pokračoval ve&nbsp;vyprávění. Ale už&nbsp;bez chuti. Lizeta začala do&nbsp;lejster něco psát.</span></p>
        <p class="chunk" data-nb-ref-number="74" id="chunk74" data-nb-words="8" data-nb-chars="55"><span class="idea" data-nb-ref-number="82" id="idea82" data-nb-words="8" data-nb-chars="55">„Lízo, nemohla bys mi&nbsp;věnovat aspoň trochu pozornosti?“</span></p>
        <p class="chunk" data-nb-ref-number="75" id="chunk75" data-nb-words="6" data-nb-chars="36"><span class="idea" data-nb-ref-number="83" id="idea83" data-nb-words="6" data-nb-chars="36">„Vždyť sem ti&nbsp;řekla, že&nbsp;poslouchám.“</span></p>
        <p class="chunk" data-nb-ref-number="76" id="chunk76" data-nb-words="8" data-nb-chars="43"><span class="idea" data-nb-ref-number="84" id="idea84" data-nb-words="8" data-nb-chars="43">„Nemohla by&nbsp;ses přitom aspoň dívat na&nbsp;mne?“</span></p>
        <p class="chunk" data-nb-ref-number="77" id="chunk77" data-nb-words="4" data-nb-chars="18"><span class="idea" data-nb-ref-number="85" id="idea85" data-nb-words="4" data-nb-chars="18">Otočila se&nbsp;k&nbsp;němu.</span></p>
        <p class="chunk" data-nb-ref-number="78" id="chunk78" data-nb-words="16" data-nb-chars="85"><span class="idea" data-nb-ref-number="86" id="idea86" data-nb-words="16" data-nb-chars="85">„Nemám si&nbsp;ti&nbsp;snad taky sednout na&nbsp;klín? Bože, Danielku, ty&nbsp;seš už&nbsp;úplně jako Robert.“</span></p>
        <p class="chunk" data-nb-ref-number="79" id="chunk79" data-nb-words="9" data-nb-chars="58"><span class="idea" data-nb-ref-number="87" id="idea87" data-nb-words="9" data-nb-chars="58">To&nbsp;ovšem rotného rozzlobilo. U&nbsp;Lizety nebylo větší urážky.</span></p>
        <p class="chunk" data-nb-ref-number="80" id="chunk80" data-nb-words="6" data-nb-chars="30"><span class="idea" data-nb-ref-number="88" id="idea88" data-nb-words="6" data-nb-chars="30">„Já se&nbsp;mu&nbsp;taky nedivím,“ řekl.</span></p>
        <p class="chunk" data-nb-ref-number="81" id="chunk81" data-nb-words="8" data-nb-chars="55"><span class="idea" data-nb-ref-number="89" id="idea89" data-nb-words="8" data-nb-chars="55">„Nedivíš?“ povytáhla obočí. „Byly doby, kdy ses divil.“</span></p>
        <p class="chunk" data-nb-ref-number="82" id="chunk82" data-nb-words="3" data-nb-chars="19"><span class="idea" data-nb-ref-number="90" id="idea90" data-nb-words="3" data-nb-chars="19">„Byly,“ řekl tvrdě.</span></p>
        <p class="chunk" data-nb-ref-number="83" id="chunk83" data-nb-words="3" data-nb-chars="14"><span class="idea" data-nb-ref-number="91" id="idea91" data-nb-words="3" data-nb-chars="14">„A&nbsp;už nejsou?“</span></p>
        <p class="chunk" data-nb-ref-number="84" id="chunk84" data-nb-words="1" data-nb-chars="9"><span class="idea" data-nb-ref-number="92" id="idea92" data-nb-words="1" data-nb-chars="9">„Nejsou.“</span></p>
        <p class="chunk" data-nb-ref-number="85" id="chunk85" data-nb-words="13" data-nb-chars="79"><span class="idea" data-nb-ref-number="93" id="idea93" data-nb-words="13" data-nb-chars="79">Jako vždy na&nbsp;ni&nbsp;jeho tvrdost nezapůsobila. Jako vždy změkl rotný. Lizeta řekla:</span></p>
        <p class="chunk" data-nb-ref-number="86" id="chunk86" data-nb-words="9" data-nb-chars="51"><span class="idea" data-nb-ref-number="94" id="idea94" data-nb-words="9" data-nb-chars="51">„Tak to&nbsp;teda zaplaťpánbůh, že&nbsp;sem si&nbsp;nevzala tebe.“</span></p>
        <p class="chunk" data-nb-ref-number="87" id="chunk87" data-nb-words="3" data-nb-chars="17"><span class="idea" data-nb-ref-number="95" id="idea95" data-nb-words="3" data-nb-chars="17">Rotný se&nbsp;ohradil:</span></p>
        <p class="chunk" data-nb-ref-number="88" id="chunk88" data-nb-words="3" data-nb-chars="22"><span class="idea" data-nb-ref-number="96" id="idea96" data-nb-words="3" data-nb-chars="22">„Tohle neřikej, Lízo!“</span></p>
        <p class="chunk" data-nb-ref-number="89" id="chunk89" data-nb-words="9" data-nb-chars="59"><span class="idea" data-nb-ref-number="97" id="idea97" data-nb-words="9" data-nb-chars="59">„Zaplaťpánbůh. Jenom lituju, že&nbsp;sem si&nbsp;vůbec někoho brala.“</span></p>
        <p class="chunk" data-nb-ref-number="90" id="chunk90" data-nb-words="13" data-nb-chars="68"><span class="idea" data-nb-ref-number="98" id="idea98" data-nb-words="13" data-nb-chars="68">„Posledněs řikala, že&nbsp;kdyby se&nbsp;Roby na&nbsp;vojně zabil, že&nbsp;si&nbsp;vemeš mě.“</span></p>
        <p class="chunk" data-nb-ref-number="91" id="chunk91" data-nb-words="4" data-nb-chars="24"><span class="idea" data-nb-ref-number="99" id="idea99" data-nb-words="4" data-nb-chars="24">„Posledně. Ale ne&nbsp;dnes.“</span></p>
        <p class="chunk" data-nb-ref-number="92" id="chunk92" data-nb-words="5" data-nb-chars="24"><span class="idea" data-nb-ref-number="100" id="idea100" data-nb-words="5" data-nb-chars="24">„To ale neni tak dávno.“</span></p>
        <p class="chunk" data-nb-ref-number="93" id="chunk93" data-nb-words="1" data-nb-chars="7"><span class="idea" data-nb-ref-number="101" id="idea101" data-nb-words="1" data-nb-chars="7">„Neni.“</span></p>
        <p class="chunk" data-nb-ref-number="94" id="chunk94" data-nb-words="19" data-nb-chars="105"><span class="idea" data-nb-ref-number="102" id="idea102" data-nb-words="19" data-nb-chars="105">„No dobře,“ vzdychl rotný. „Ale pamatuješ se, Lízo, jak si&nbsp;mně řikala, že&nbsp;mě&nbsp;máš nejradši ze&nbsp;všech lidí?“</span></p>
        <p class="chunk" data-nb-ref-number="95" id="chunk95" data-nb-words="9" data-nb-chars="49"><span class="idea" data-nb-ref-number="103" id="idea103" data-nb-words="9" data-nb-chars="49">„To už&nbsp;je&nbsp;bůhvíkdy. Posledně sem to&nbsp;už&nbsp;neřikala.“</span></p>
        <p class="chunk" data-nb-ref-number="96" id="chunk96" data-nb-words="7" data-nb-chars="29"><span class="idea" data-nb-ref-number="104" id="idea104" data-nb-words="7" data-nb-chars="29">„A&nbsp;že u&nbsp;tebe se&nbsp;věci nemění?“</span></p>
        <p class="chunk" data-nb-ref-number="97" id="chunk97" data-nb-words="2" data-nb-chars="16"><span class="idea" data-nb-ref-number="105" id="idea105" data-nb-words="2" data-nb-chars="16">Pokrčila rameny.</span></p>
        <p class="chunk" data-nb-ref-number="98" id="chunk98" data-nb-words="13" data-nb-chars="67"><span class="idea" data-nb-ref-number="106" id="idea106" data-nb-words="13" data-nb-chars="67">„Od tý&nbsp;doby sem se&nbsp;přesvědčila, že&nbsp;se&nbsp;mění. To&nbsp;je&nbsp;život, Danielku.“</span></p>
        <p class="chunk" data-nb-ref-number="99" id="chunk99" data-nb-words="17" data-nb-chars="102"><span class="idea" data-nb-ref-number="107" id="idea107" data-nb-words="17" data-nb-chars="102">„Já tě&nbsp;pořád miluju, Lízo,“ pravil rotný, v&nbsp;té chvíli už&nbsp;o&nbsp;tom pocitu subjektivně naprosto přesvědčen.</span></p>
        <p class="chunk" data-nb-ref-number="100" id="chunk100" data-nb-words="17" data-nb-chars="105"><span class="idea" data-nb-ref-number="108" id="idea108" data-nb-words="17" data-nb-chars="105">„Miláčku, nekecej,“ pravila Lizeta. „Nehraj a&nbsp;nedělej si&nbsp;ze&nbsp;mě&nbsp;legraci. Kdypak si&nbsp;tady byl naposled, co?“</span></p>
        <p class="chunk" data-nb-ref-number="101" id="chunk101" data-nb-words="14" data-nb-chars="71"><span class="idea" data-nb-ref-number="109" id="idea109" data-nb-words="14" data-nb-chars="71">„To s&nbsp;tim nemá co&nbsp;dělat. Měli sme dvakrát po&nbsp;sobě přes neděli cvičení.“</span></p>
        <p class="chunk" data-nb-ref-number="102" id="chunk102" data-nb-words="5" data-nb-chars="31"><span class="idea" data-nb-ref-number="110" id="idea110" data-nb-words="5" data-nb-chars="31">„A&nbsp;kolikpaks mi&nbsp;napsal dopisů?“</span></p>
        <p class="chunk" data-nb-ref-number="103" id="chunk103" data-nb-words="14" data-nb-chars="92"><span class="idea" data-nb-ref-number="111" id="idea111" data-nb-words="14" data-nb-chars="92">Lekl se. Zvláštní věc: od&nbsp;té&nbsp;noci nad tankodromem úplně zapomněl na&nbsp;milostnou korespondenci.</span></p>
        <p class="chunk" data-nb-ref-number="104" id="chunk104" data-nb-words="24" data-nb-chars="137"><span class="idea" data-nb-ref-number="112" id="idea112" data-nb-words="24" data-nb-chars="137">„Neměl jsem čas,“ řekl chabě. „Byl sem po&nbsp;těch cvičeních utahanej jak pes. Ale miluju tě, Lizeto. Vždycky sem tě&nbsp;miloval a&nbsp;vždycky budu.“</span></p>
        <p class="chunk" data-nb-ref-number="105" id="chunk105" data-nb-words="15" data-nb-chars="94"><span class="idea" data-nb-ref-number="113" id="idea113" data-nb-words="15" data-nb-chars="94">„Houbičky,“ řekla. „To tě&nbsp;tak vzala ta&nbsp;desátnice Babinčáková nebo jak se&nbsp;jmenuje? Nebo která?“</span></p>
        <p class="chunk" data-nb-ref-number="106" id="chunk106" data-nb-words="14" data-nb-chars="81"><span class="idea" data-nb-ref-number="114" id="idea114" data-nb-words="14" data-nb-chars="81">„Lizeto! Přísahám ti, že&nbsp;sem nepsal čistě kvůli těm cvičením. Mám ti&nbsp;to&nbsp;dokázat?“</span></p>
        <p class="chunk" data-nb-ref-number="107" id="chunk107" data-nb-words="10" data-nb-chars="71"><span class="idea" data-nb-ref-number="115" id="idea115" data-nb-words="10" data-nb-chars="71">„Chceš snad přinýst potvrzení od&nbsp;svýho velitele?“ zeptala se&nbsp;iro­nicky.</span></p>
        <p class="chunk" data-nb-ref-number="108" id="chunk108" data-nb-words="7" data-nb-chars="32"><span class="idea" data-nb-ref-number="116" id="idea116" data-nb-words="7" data-nb-chars="32">„Rozveď se&nbsp;a&nbsp;vem si&nbsp;mě, Lízino!“</span></p>
        <p class="chunk" data-nb-ref-number="109" id="chunk109" data-nb-words="11" data-nb-chars="52"><span class="idea" data-nb-ref-number="117" id="idea117" data-nb-words="11" data-nb-chars="52">„To bych to&nbsp;chytla. A&nbsp;víš, že&nbsp;já&nbsp;se&nbsp;rozvíst nemůžu.“</span></p>
        <p class="chunk" data-nb-ref-number="110" id="chunk110" data-nb-words="6" data-nb-chars="37"><span class="idea" data-nb-ref-number="118" id="idea118" data-nb-words="6" data-nb-chars="37">„Církev svatá to&nbsp;nepovoluje, já&nbsp;vim.“</span></p>
        <p class="chunk" data-nb-ref-number="111" id="chunk111" data-nb-words="2" data-nb-chars="14"><span class="idea" data-nb-ref-number="119" id="idea119" data-nb-words="2" data-nb-chars="14">„Nerouhej se!“</span></p>
        <p class="chunk" data-nb-ref-number="112" id="chunk112" data-nb-words="10" data-nb-chars="64"><span class="idea" data-nb-ref-number="120" id="idea120" data-nb-words="10" data-nb-chars="64">„Kristepane!“ zaúpěl rotný. „To máš takovej strach vo&nbsp;mou duši?“</span></p>
        <p class="chunk" data-nb-ref-number="113" id="chunk113" data-nb-words="1" data-nb-chars="6"><span class="idea" data-nb-ref-number="121" id="idea121" data-nb-words="1" data-nb-chars="6">„Ano.“</span></p>
        <p class="chunk" data-nb-ref-number="114" id="chunk114" data-nb-words="4" data-nb-chars="15"><span class="idea" data-nb-ref-number="122" id="idea122" data-nb-words="4" data-nb-chars="15">„A&nbsp;vo svou ne?“</span></p>
        <p class="chunk" data-nb-ref-number="115" id="chunk115" data-nb-words="11" data-nb-chars="59"><span class="idea" data-nb-ref-number="123" id="idea123" data-nb-words="11" data-nb-chars="59">„Taky. Ale to&nbsp;je&nbsp;moje starost. Tebe nechci mít na&nbsp;svědomí.“</span></p>
        <p class="chunk" data-nb-ref-number="116" id="chunk116" data-nb-words="7" data-nb-chars="40"><span class="idea" data-nb-ref-number="124" id="idea124" data-nb-words="7" data-nb-chars="40">„A&nbsp;co když se&nbsp;kvůli tobě zasebevraždim?“</span></p>
        <p class="chunk" data-nb-ref-number="117" id="chunk117" data-nb-words="1" data-nb-chars="5"><span class="idea" data-nb-ref-number="125" id="idea125" data-nb-words="1" data-nb-chars="5">„Ty?“</span></p>
        <p class="chunk" data-nb-ref-number="118" id="chunk118" data-nb-words="3" data-nb-chars="13"><span class="idea" data-nb-ref-number="126" id="idea126" data-nb-words="3" data-nb-chars="13">„No ano. Já!“</span></p>
        <p class="chunk" data-nb-ref-number="119" id="chunk119" data-nb-words="6" data-nb-chars="30"><span class="idea" data-nb-ref-number="127" id="idea127" data-nb-words="6" data-nb-chars="30">„Na to&nbsp;seš moc velkej klaďas.“</span></p>
        <p class="chunk" data-nb-ref-number="120" id="chunk120" data-nb-words="5" data-nb-chars="28"><span class="idea" data-nb-ref-number="128" id="idea128" data-nb-words="5" data-nb-chars="28">V&nbsp;rotném se&nbsp;všechno zpěnilo.</span></p>
        <p class="chunk" data-nb-ref-number="121" id="chunk121" data-nb-words="3" data-nb-chars="27"><span class="idea" data-nb-ref-number="129" id="idea129" data-nb-words="3" data-nb-chars="27">„Kristepane!“ zaúpěl znovu.</span></p>
        <p class="chunk" data-nb-ref-number="122" id="chunk122" data-nb-words="5" data-nb-chars="29"><span class="idea" data-nb-ref-number="130" id="idea130" data-nb-words="5" data-nb-chars="29">„A&nbsp;neber jméno boží nadarmo!“</span></p>
        <p class="chunk" data-nb-ref-number="123" id="chunk123" data-nb-words="4" data-nb-chars="18"><span class="idea" data-nb-ref-number="131" id="idea131" data-nb-words="4" data-nb-chars="18">„To je&nbsp;hřích, co?“</span></p>
        <p class="chunk" data-nb-ref-number="124" id="chunk124" data-nb-words="1" data-nb-chars="5"><span class="idea" data-nb-ref-number="132" id="idea132" data-nb-words="1" data-nb-chars="5">„Je.“</span></p>
        <p class="chunk" data-nb-ref-number="125" id="chunk125" data-nb-words="3" data-nb-chars="22"><span class="idea" data-nb-ref-number="133" id="idea133" data-nb-words="3" data-nb-chars="22">„Těžkej, nebo lehkej?“</span></p>
        <p class="chunk" data-nb-ref-number="126" id="chunk126" data-nb-words="5" data-nb-chars="31"><span class="idea" data-nb-ref-number="134" id="idea134" data-nb-words="5" data-nb-chars="31">„Když se&nbsp;vopakuje, tak těžkej.“</span></p>
        <p class="chunk" data-nb-ref-number="127" id="chunk127" data-nb-words="8" data-nb-chars="45"><span class="idea" data-nb-ref-number="135" id="idea135" data-nb-words="8" data-nb-chars="45">„A&nbsp;co ty!“ zařval rotný. „Ty to&nbsp;nevopakuješ?“</span></p>
        <p class="chunk" data-nb-ref-number="128" id="chunk128" data-nb-words="1" data-nb-chars="5"><span class="idea" data-nb-ref-number="136" id="idea136" data-nb-words="1" data-nb-chars="5">„Co?“</span></p>
        <p class="chunk" data-nb-ref-number="129" id="chunk129" data-nb-words="11" data-nb-chars="65"><span class="idea" data-nb-ref-number="137" id="idea137" data-nb-words="11" data-nb-chars="65">„No ty&nbsp;chlapy! Maurice! Kurisu! Ňákej Budulín. A&nbsp;koneckonců já&nbsp;–“</span></p>
        <p class="chunk" data-nb-ref-number="130" id="chunk130" data-nb-words="6" data-nb-chars="34"><span class="idea" data-nb-ref-number="138" id="idea138" data-nb-words="6" data-nb-chars="34">„To dělám z&nbsp;dobroty srdce,“ řekla.</span></p>
        <p class="chunk" data-nb-ref-number="131" id="chunk131" data-nb-words="3" data-nb-chars="18"><span class="idea" data-nb-ref-number="139" id="idea139" data-nb-words="3" data-nb-chars="18">„Z&nbsp;dobroty srdce!“</span></p>
        <p class="chunk" data-nb-ref-number="132" id="chunk132" data-nb-words="28" data-nb-chars="166"><span class="idea" data-nb-ref-number="140" id="idea140" data-nb-words="28" data-nb-chars="166">„Protože chci každýmu vyhovět. Nechci, aby byl někdo smutnej. A&nbsp;tys začal. Nedovedla sem tě&nbsp;vodmítnout a&nbsp;vod tý&nbsp;doby nedovedu už&nbsp;vodmítnout nikoho. Je&nbsp;to&nbsp;tvoje vina.“</span></p>
        <p class="chunk" data-nb-ref-number="133" id="chunk133" data-nb-words="17" data-nb-chars="97"><span class="idea" data-nb-ref-number="141" id="idea141" data-nb-words="17" data-nb-chars="97">„Já se&nbsp;teda&nbsp;–“ řekl rotný; včas si&nbsp;uvědomil, že&nbsp;není ve&nbsp;vojenském prostoru. „Mněs teda vyhověla!“</span></p>
        <p class="chunk" data-nb-ref-number="134" id="chunk134" data-nb-words="2" data-nb-chars="15"><span class="idea" data-nb-ref-number="142" id="idea142" data-nb-words="2" data-nb-chars="15">„A&nbsp;nevyhověla?“</span></p>
        <p class="chunk" data-nb-ref-number="135" id="chunk135" data-nb-words="7" data-nb-chars="27"><span class="idea" data-nb-ref-number="143" id="idea143" data-nb-words="7" data-nb-chars="27">„Ne v&nbsp;tom, vo&nbsp;co&nbsp;sem stál.“</span></p>
        <p class="chunk" data-nb-ref-number="136" id="chunk136" data-nb-words="9" data-nb-chars="45"><span class="idea" data-nb-ref-number="144" id="idea144" data-nb-words="9" data-nb-chars="45">„To přece víš, že&nbsp;nemůžu. Ale jinak ve&nbsp;všem.“</span></p>
        <p class="chunk" data-nb-ref-number="137" id="chunk137" data-nb-words="4" data-nb-chars="18"><span class="idea" data-nb-ref-number="145" id="idea145" data-nb-words="4" data-nb-chars="18">„A&nbsp;to neni hřích?“</span></p>
        <p class="chunk" data-nb-ref-number="138" id="chunk138" data-nb-words="15" data-nb-chars="81"><span class="idea" data-nb-ref-number="146" id="idea146" data-nb-words="15" data-nb-chars="81">„Je,“ pravila Lizeta klidně. „Ale ne&nbsp;tak těžkej. A&nbsp;mně je&nbsp;líto, když lidi trpěj.“</span></p>
        <p class="chunk" data-nb-ref-number="139" id="chunk139" data-nb-words="2" data-nb-chars="13"><span class="idea" data-nb-ref-number="147" id="idea147" data-nb-words="2" data-nb-chars="13">„Já netrpim?“</span></p>
        <p class="chunk" data-nb-ref-number="140" id="chunk140" data-nb-words="37" data-nb-chars="199"><span class="idea" data-nb-ref-number="148" id="idea148" data-nb-words="37" data-nb-chars="199">„Ale Danielku,“ řekla Lizeta a&nbsp;krutě zívla. „Trpíš z&nbsp;hlouposti. Co­pak to&nbsp;něco je? Je&nbsp;to&nbsp;přece pořád stejný a&nbsp;se všema stejný. To&nbsp;můžeš mít s&nbsp;Babinčákovou. Jde přece o&nbsp;duši. Sám si&nbsp;to&nbsp;vždycky říkal.“</span></p>
        <p class="chunk" data-nb-ref-number="141" id="chunk141" data-nb-words="8" data-nb-chars="34"><span class="idea" data-nb-ref-number="149" id="idea149" data-nb-words="8" data-nb-chars="34">„To už&nbsp;je&nbsp;dávno. A&nbsp;věci se&nbsp;měněj.“</span></p>
        <p class="chunk" data-nb-ref-number="142" id="chunk142" data-nb-words="10" data-nb-chars="57"><span class="idea" data-nb-ref-number="150" id="idea150" data-nb-words="10" data-nb-chars="57">„V&nbsp;tomhle ne,“ Lizeta znovu zívla. „A&nbsp;pudem spát,“ řekla.</span></p>
        <p class="chunk" data-nb-ref-number="143" id="chunk143" data-nb-words="56" data-nb-chars="335"><span class="idea" data-nb-ref-number="151" id="idea151" data-nb-words="56" data-nb-chars="335">Rotným lomcoval vztek. Není v&nbsp;ní trošku logiky. Blbče, řekl si, když se&nbsp;poněkud ovládl. Blbče blbej. Od&nbsp;který doby je&nbsp;v&nbsp;ženských logika? A&nbsp;od který doby je&nbsp;logika v&nbsp;katolickým náboženství? Když se&nbsp;tohle zkombinuje, je&nbsp;to&nbsp;něco jako Lizetka. Frigidita zamaskovaná do&nbsp;katechismu. Bože, bože, bože, bože! Nenapadalo ho&nbsp;říct nic jiného než:</span></p>
        <p class="chunk" data-nb-ref-number="144" id="chunk144" data-nb-words="5" data-nb-chars="25"><span class="idea" data-nb-ref-number="152" id="idea152" data-nb-words="5" data-nb-chars="25">„Lizeto, nech mě&nbsp;u&nbsp;sebe!“</span></p>
        <p class="chunk" data-nb-ref-number="145" id="chunk145" data-nb-words="9" data-nb-chars="52"><span class="idea" data-nb-ref-number="153" id="idea153" data-nb-words="9" data-nb-chars="52">„Kdepak,“ řekla. „Seber si&nbsp;peřinu a&nbsp;lehni si&nbsp;vedle.“</span></p>
        <p class="chunk" data-nb-ref-number="146" id="chunk146" data-nb-words="7" data-nb-chars="35"><span class="idea" data-nb-ref-number="154" id="idea154" data-nb-words="7" data-nb-chars="35">„Nech mě&nbsp;u&nbsp;sebe! Nebudu nic dělat!“</span></p>
        <p class="chunk" data-nb-ref-number="147" id="chunk147" data-nb-words="10" data-nb-chars="54"><span class="idea" data-nb-ref-number="155" id="idea155" data-nb-words="10" data-nb-chars="54">„Ne, ne, miláčku. Já&nbsp;chci spát. Ty&nbsp;bys mě&nbsp;vobtěžoval.“</span></p>
        <p class="chunk" data-nb-ref-number="148" id="chunk148" data-nb-words="1" data-nb-chars="15"><span class="idea" data-nb-ref-number="156" id="idea156" data-nb-words="1" data-nb-chars="15">„Nevobtěžoval.“</span></p>
        <p class="chunk" data-nb-ref-number="149" id="chunk149" data-nb-words="5" data-nb-chars="32"><span class="idea" data-nb-ref-number="157" id="idea157" data-nb-words="5" data-nb-chars="32">„Ale vobtěžoval. Vždyť tě&nbsp;znám.“</span></p>
        <p class="chunk" data-nb-ref-number="150" id="chunk150" data-nb-words="5" data-nb-chars="29"><span class="idea" data-nb-ref-number="158" id="idea158" data-nb-words="5" data-nb-chars="29">„Opravdu ne, Lizeto. Věř mi!“</span></p>
        <p class="chunk" data-nb-ref-number="151" id="chunk151" data-nb-words="6" data-nb-chars="31"><span class="idea" data-nb-ref-number="159" id="idea159" data-nb-words="6" data-nb-chars="31">„Nene. Tady máš peřinu a&nbsp;plav!“</span></p>
        <p class="chunk" data-nb-ref-number="152" id="chunk152" data-nb-words="35" data-nb-chars="183"><span class="idea" data-nb-ref-number="160" id="idea160" data-nb-words="35" data-nb-chars="183">Vzal peřinu a&nbsp;odnesl ji&nbsp;vedle. Vzpomněl si&nbsp;na&nbsp;Janinku. Bože, jsem to&nbsp;já? Já&nbsp;a&nbsp;on je&nbsp;jeden a&nbsp;ten samej člověk? Doprdele, pomyslel si, neboť v&nbsp;duchu byl vojenský prostor na&nbsp;celém světě.</span></p>
        <p class="chunk" data-nb-ref-number="153" id="chunk153" data-nb-words="72" data-nb-chars="414"><span class="idea" data-nb-ref-number="161" id="idea161" data-nb-words="72" data-nb-chars="414">Hodil peřinu na&nbsp;vyleštěný gauč a&nbsp;vrátil se. Lizeta stála v&nbsp;sukni, bunda a&nbsp;blůza ležely na&nbsp;stole. Převlékla se&nbsp;před ním do&nbsp;pyžama a&nbsp;neposlala ho&nbsp;pryč. Použila řady ženských svlékacích grifů, takže vlastně nic neviděl. Tak to&nbsp;vlastně není frigidita, ale exhibicionismus? Existuje taky u&nbsp;ženských? Existuje u&nbsp;Lizety. Bylo mu&nbsp;naprosto jasné, že&nbsp;po&nbsp;tomhle striptýzu mu&nbsp;už&nbsp;nejde o&nbsp;nic jiného na&nbsp;světě než se&nbsp;s&nbsp;ní vyspat.</span></p>
        <p class="chunk" data-nb-ref-number="154" id="chunk154" data-nb-words="6" data-nb-chars="37"><span class="idea" data-nb-ref-number="162" id="idea162" data-nb-words="6" data-nb-chars="37">„Jeden hřích za&nbsp;druhym,“ řekl zavile.</span></p>
        <p class="chunk" data-nb-ref-number="155" id="chunk155" data-nb-words="30" data-nb-chars="170"><span class="idea" data-nb-ref-number="163" id="idea163" data-nb-words="30" data-nb-chars="170">„Ale žádnej těžkej!“ odsekla. Měla lhostejné oči, ale leskly se&nbsp;jí. Tak je&nbsp;to&nbsp;tedy. Vlezla pod peřinu a&nbsp;zhasla světlo. Shodil rychle blůzu, kalhoty, košili a&nbsp;vlezl za&nbsp;ní.</span></p>
        <p class="chunk" data-nb-ref-number="156" id="chunk156" data-nb-words="4" data-nb-chars="22"><span class="idea" data-nb-ref-number="164" id="idea164" data-nb-words="4" data-nb-chars="22">„Ne, Danny! Jdi pryč!“</span></p>
        <p class="chunk" data-nb-ref-number="157" id="chunk157" data-nb-words="5" data-nb-chars="26"><span class="idea" data-nb-ref-number="165" id="idea165" data-nb-words="5" data-nb-chars="26">„Lízinko! Nech mě&nbsp;u&nbsp;sebe!“</span></p>
        <p class="chunk" data-nb-ref-number="158" id="chunk158" data-nb-words="10" data-nb-chars="49"><span class="idea" data-nb-ref-number="166" id="idea166" data-nb-words="10" data-nb-chars="49">„Ne. Ty&nbsp;se&nbsp;mě&nbsp;budeš dotýkat a&nbsp;já nechci. Nechci!“</span></p>
        <p class="chunk" data-nb-ref-number="159" id="chunk159" data-nb-words="11" data-nb-chars="64"><span class="idea" data-nb-ref-number="167" id="idea167" data-nb-words="11" data-nb-chars="64">„Nebudu,“ řekl a&nbsp;skrz pyžama cítil její tělo horké jak žehlička.</span></p>
        <p class="chunk" data-nb-ref-number="160" id="chunk160" data-nb-words="3" data-nb-chars="17"><span class="idea" data-nb-ref-number="168" id="idea168" data-nb-words="3" data-nb-chars="17">„Mě to&nbsp;otravuje!“</span></p>
        <p class="chunk" data-nb-ref-number="161" id="chunk161" data-nb-words="12" data-nb-chars="69"><span class="idea" data-nb-ref-number="169" id="idea169" data-nb-words="12" data-nb-chars="69">„Nebudu, miláčku, jen trochu,“ objal ji&nbsp;a&nbsp;v&nbsp;dlani ucítil měkké ňadro.</span></p>
        <p class="chunk" data-nb-ref-number="162" id="chunk162" data-nb-words="12" data-nb-chars="66"><span class="idea" data-nb-ref-number="170" id="idea170" data-nb-words="12" data-nb-chars="66">„Vidíš, jak seš pitomej!“ řekla vztekle a&nbsp;obrátila se&nbsp;k&nbsp;němu zády.</span></p>
        <p class="chunk" data-nb-ref-number="163" id="chunk163" data-nb-words="1" data-nb-chars="7"><span class="idea" data-nb-ref-number="171" id="idea171" data-nb-words="1" data-nb-chars="7">„Lízo!“</span></p>
        <p class="chunk" data-nb-ref-number="164" id="chunk164" data-nb-words="5" data-nb-chars="21"><span class="idea" data-nb-ref-number="172" id="idea172" data-nb-words="5" data-nb-chars="21">„Nech mě&nbsp;bejt a&nbsp;spi!“</span></p>
        <p class="chunk" data-nb-ref-number="165" id="chunk165" data-nb-words="32" data-nb-chars="196"><span class="idea" data-nb-ref-number="173" id="idea173" data-nb-words="32" data-nb-chars="196">A&nbsp;to už&nbsp;věděl, že&nbsp;s&nbsp;ní zase nic nepořídí. Znásilnit ji&nbsp;nemohl. Jednou to&nbsp;zkusil a&nbsp;vyneslo mu&nbsp;to&nbsp;čtrnáctidenní, jinak celkem příjemný odpočinek na&nbsp;očním oddělení vojenské nemocnice ve&nbsp;Střešovicích.</span></p>
        <p class="chunk" data-nb-ref-number="166" id="chunk166" data-nb-words="37" data-nb-chars="222"><span class="idea" data-nb-ref-number="174" id="idea174" data-nb-words="37" data-nb-chars="222">Aspoň se&nbsp;na&nbsp;ni&nbsp;tedy přitiskl a&nbsp;položil jí&nbsp;dlaň na&nbsp;hladké, kulaté rameno. V&nbsp;tom jejím pekle to&nbsp;nemůže být horší. Zešílím z&nbsp;toho jejího netečného těla vedle sebe. Slyšel její pravidelné oddychování. Usnula. Zešílím. Zešílím.</span></p>
        <p class="chunk" data-nb-ref-number="167" id="chunk167" data-nb-words="76" data-nb-chars="452"><span class="idea" data-nb-ref-number="175" id="idea175" data-nb-words="76" data-nb-chars="452">Ale nezešílel. Upadl do&nbsp;dřímoty, v&nbsp;ní s&nbsp;ním spáchala ten hřích, ona sama sice nehmotně, snová ona, ale jinak, v&nbsp;systému a&nbsp;funkci jeho žláz, docela tělesně. Napadlo ho&nbsp;ještě, proč tolik utrpení kvůli takové snadno odreagovatelné hlouposti. A&nbsp;jestli nemá pravdu ona a&nbsp;svaté náboženství: zduchovnit se, oprostit se, a&nbsp;potom usnul, zduchovnil se, oprostil se&nbsp;od&nbsp;všeho, bylo to&nbsp;zase jako sladká smrt. Sladká, protože v&nbsp;spánku nevěděl, že&nbsp;z&nbsp;téhle se&nbsp;probudí.</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./tankovy_prapor_011.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-x5EUMx3hhXwlnmb8jNuT80IFyXbfgPpvQLiBBlogboo="></script>
  </body>
</html>