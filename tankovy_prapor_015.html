<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Kulturně masový večírek na rozloučenou">
    <meta name="apple-mobile-web-app-capable" content="yes">
    <title>Kulturně masový večírek na rozloučenou</title>
    <link rel="stylesheet" href="./style/style.min.css" media="screen" integrity="sha256-kLn3PZddR8vqDB7zKTFlNrX7m+rBBZsi0JDkwtU4c+U=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Josef Škvorecký: Tankový prapor">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Tankový prapor">
    <meta property="og:title" content="Tankový prapor">
    <meta property="og:type" content="book">
    <meta property="og:book:author" content="Josef Škvorecký">
    <meta property="twitter:title" content="Josef Škvorecký: Tankový prapor">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./tankovy_prapor_014.html">
    <link rel="next" href="./tankovy_prapor_016.html">
    <meta name="nb-order" content="11">
    <link rel="self" href="tankovy_prapor_015.html">
    <meta name="nb-identifier" content="skvorecky-tankovy-prapor-711f47a">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="7799" data-nb-chars="50762">
    <nav role="doc-toc">
      <ul class="plain section">
        <li><a href="tankovy_prapor_005.html">Věnování</a></li>
        <li><a href="tankovy_prapor_006.html">Slovo autora</a></li>
        <li><a href="tankovy_prapor_007.html">Sedmý tankový prapor v útoku na spěšně vybudovanou obranu nepřítele</a></li>
        <li><a href="tankovy_prapor_008.html">Provedení zkoušek FO u Sedmého tankového praporu</a></li>
        <li><a href="tankovy_prapor_009.html">Noc v posádkovém vězení</a></li>
        <li><a href="tankovy_prapor_010.html">Lekce z katolického náboženství</a></li>
        <li><a href="tankovy_prapor_011.html">Divizní kolo Armádní soutěže tvořivosti</a></li>
        <li><a href="tankovy_prapor_012.html">Vůně civilu</a></li>
        <li><a href="tankovy_prapor_013.html">Podzimní prověrka bojové a politické připravenosti</a></li>
        <li><a href="tankovy_prapor_014.html">Bakchanálie</a></li>
        <li><a href="tankovy_prapor_015.html">Kulturně masový večírek na rozloučenou</a></li>
        <li><a href="tankovy_prapor_016.html">Poděkování</a></li>
        <li><a href="tankovy_prapor_017.html">Autorova poznámka</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./tankovy_prapor_014.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="5" data-nb-chars="38"><span class="idea" data-nb-ref-number="1" id="idea1" data-nb-words="5" data-nb-chars="38">Kulturně masový večírek na&nbsp;rozloučenou</span></h1>
        <section>
          <p class="chunk" data-nb-ref-number="2" data-nb-words="151" data-nb-chars="1060"><span class="idea" data-nb-ref-number="2" id="idea2" data-nb-words="151" data-nb-chars="1060">Den před večerem, kdy měl Sedmý tankový prapor pořádat večírek na&nbsp;rozloučenou, vyvinuli oba političtí horlivou činnost. Dozvěděli se&nbsp;totiž, že&nbsp;tuto původně domácí slavnost poctí svou přítomností majoři Borovička a&nbsp;Sádlo, takže celá záležitost nabyla pro ně&nbsp;poněkud rázu existenční zkoušky. Večírek, jímž se&nbsp;vojáci loučí s&nbsp;dvěma (a půl) lety základní vojenské služby, měl prokázat, čemu je&nbsp;vojna naučila po&nbsp;stránce mravně ideové, a&nbsp;představa, kterou o&nbsp;podobných podnicích rozšiřovaly příručky pro politické pracovníky, byla teoreticky zcela přesná. Byla to&nbsp;vize o&nbsp;manifestaci politického uvědomění a&nbsp;horoucího vlastenectví vojáků, kteří strávili dva (a půl) roku v&nbsp;neustávajícím a&nbsp;ukázněném poklusu, postoji pozor, pohybu pořadovým krokem, disciplinovaném mlčení a&nbsp;ještě disciplinovanějším odříkávání řádů. Vojensko-masové písně, vojenské a&nbsp;lidové tance, recitace a&nbsp;umělecký přednes, maňásky i&nbsp;výstupy lidových vyprávěčů a&nbsp;kouzelníků měly se&nbsp;vystřídat v&nbsp;pestrém a&nbsp;bohatém programu lidové tvořivosti; na&nbsp;něm teď oba politruci opožděně, ale pilně počali pracovat.</span></p>
          <p class="chunk" data-nb-ref-number="3" data-nb-words="192" data-nb-chars="1335"><span class="idea" data-nb-ref-number="3" id="idea3" data-nb-words="192" data-nb-chars="1335">Naštěstí měli opět k&nbsp;dispozici rotného Maňase. Ten mytický hrdina Sedmého tankového praporu debakl na&nbsp;Větrnici úspěšně přežil, ačkoliv mu&nbsp;plukovník Helebrant na&nbsp;znamení degradace serval ná­rameníky, ještě když ho&nbsp;odnášeli z&nbsp;tanku na&nbsp;nosítkách. Dramatičností zásahu chtěl plukovník zneutralizovat nepříznivý dojem, jaký ostrostřelcův neúspěch vyvolal u&nbsp;sovětského poradce, který si&nbsp;skokem z&nbsp;pozorovatelny podvrtl kotník. Ale rotný (nyní vojín) Maňas se&nbsp;uchýlil k&nbsp;stejně dramatickému protitahu. Sotva se&nbsp;na&nbsp;ošetřovně poněkud zotavil, nařízl pilkou trám na&nbsp;latríně, pověsil se&nbsp;na&nbsp;něm za&nbsp;plátěný opasek (i ten pro jistotu nařízl) a&nbsp;zřítil se&nbsp;s&nbsp;rachotem do&nbsp;mísy. Díky akustické komponentě sebevražedného pokusu byl ihned objeven a&nbsp;převezen na&nbsp;psychiatrické oddělení posádkového lazaretu. Tam ho&nbsp;v&nbsp;rámci starostlivého zájmu o&nbsp;podřízené plukovník Helebrant navštívil, rotný před ním klesl na&nbsp;kolena, a&nbsp;obměkčený velitel mu&nbsp;proto (po rozmluvě mezi čtyřma očima, kterou si&nbsp;vyžádal posádkový pracovník OBZ) hodnost rotného opět navrátil (později, jako jediný příslušník Sedmého tankového praporu, odešel rotný do&nbsp;zálohy v&nbsp;hodnosti podporučíka). Následovalo rychlé zotavení a&nbsp;cenný voják (a pracovník) dorazil k&nbsp;svému útvaru právě ve&nbsp;chvíli, kdy oba političtí vyběhli z&nbsp;kanceláře, aby pátrali po&nbsp;realizovatelných výsledcích své výchovné činnosti.</span></p>
          <p class="chunk" data-nb-ref-number="4" data-nb-words="280" data-nb-chars="1953"><span class="idea" data-nb-ref-number="4" id="idea4" data-nb-words="280" data-nb-chars="1953">Jako vždy projevil Maňas pohotovou uvědomělost a&nbsp;nabídl se, že&nbsp;na&nbsp;slavnosti přednese vlastní báseň <em>Rozloučení s&nbsp;druhým domovem</em>, přečte vlastní humoristickou povídku <em>Nehoda vojína Pimlase</em> a&nbsp;zahraje v&nbsp;jednoaktovce <em>Pozor&nbsp;– nepřítel naslouchá!</em> (jejímž byl autorem), opatří-li mu&nbsp;politruci dívku na&nbsp;ženskou roli. Byl případně ještě ochoten předvést několik triků s&nbsp;kartami (vzpomene-li si&nbsp;na&nbsp;ně), zorganizovat společenskou hru <em>Zkouška politických znalostí</em> a&nbsp;na doplnění programu předvést žertovný výstup <em>Hypnóza a&nbsp;sugesce</em>. Celkem to&nbsp;byl vlastně ucelený celovečerní program, jakási <em>one-man-show</em>, a&nbsp;za normálních okolností by&nbsp;se&nbsp;jím byli oba političtí jistě spokojili, protože jim bylo jasné, že&nbsp;rozšíření účinkujících z&nbsp;řad mužstva Sedmého tankového praporu je&nbsp;úkol vyžadující nadlidské a&nbsp;nerentabilní úsilí. Avšak nyní, po&nbsp;zdrcující novině z&nbsp;divize, začali pociťovat odůvodněnou nejistotu, spokojí-li se&nbsp;šťouravý Malinkatý ďábel rotným Maňasem, jenž zarecituje báseň rotného Maňase, přečte humoristickou povídku rotného Maňase, vystoupí v&nbsp;aktovce od&nbsp;rotného Maňase, předvede karetní triky, zorganizuje společenskou hru a&nbsp;uvede žertovný výstup, to&nbsp;vše s&nbsp;rotným Maňasem v&nbsp;hlavní úloze. A&nbsp;hlavně se&nbsp;jich zmocnily obavy, bude-li takto pestrý program průkazným dokladem jejich déle než rok trvajícího kulturně masového vlivu na&nbsp;mravně ideovou tvořivost příslušníků praporu oplývajícího inteligenty. Proto z&nbsp;Maňasova obsáhlého návrhu zařadili do&nbsp;nového plánu pouze báseň a&nbsp;aktovku s&nbsp;rotným Maňasem, jakož i&nbsp;výstup lidového vyprávěče, jímž byl rotný Maňas tradičně v&nbsp;rámci divize, a&nbsp;vydali se&nbsp;na&nbsp;lov spoluherce do&nbsp;aktovky. Po&nbsp;nesmírné námaze jej našli v&nbsp;osobě svobodníka Lakatoše, jenž byl Slovák, a&nbsp;proto blbec, jak se&nbsp;vyjadřoval rasistický vojín Bamza. Svěřili tohoto dobrovolníka režisérsko-autorské péči agilního roťáka a&nbsp;vydali se&nbsp;po&nbsp;stopách pěveckého kroužku, který byl podle nejasné vzpomínky nadporučíka Růžičky kdysi u&nbsp;praporu založen, avšak nerozvinul se.</span></p>
          <p class="chunk" data-nb-ref-number="5" data-nb-words="140" data-nb-chars="994"><span class="idea" data-nb-ref-number="5" id="idea5" data-nb-words="140" data-nb-chars="994">Stopy byly velmi, velmi nezřetelné, vlastně téměř žádné. Po&nbsp;pravdě řečeno, jedinou představovala kytara četaře Koblihy, a&nbsp;právě kolem ní&nbsp;se&nbsp;politrukové rozhodli narychlo vybudovat nouzový pěvecký sbor. Kupodivu byl četař Kobliha ochoten propůjčit svoje umění záměru zoufalých důstojníků. Podle inspirace poručíka Hospodina byla pak v&nbsp;čas oběda záludně uzamčena jídelna, právě když v&nbsp;ní Sedmý tankový prapor zpracovával jeden ze&nbsp;svých posledních vojenských obědů. Lapené příslušníky vyzval pak nadporučík Růžička, aby utvořili pěvecké sdružení a&nbsp;nacvičili několik písní. Vyjednávání se&nbsp;značně protáhlo, až&nbsp;bylo konečně dosaženo kompromisu: všichni přítomní nacvičí jednu píseň, nebude-li nácvik trvat déle než půl hodiny. A&nbsp;zatímco se, pod dozorem nadporučíkovým, přikročilo k&nbsp;rychlému nácviku, vydal se&nbsp;poručík Hospodin na&nbsp;pátrání po&nbsp;maňáskovém divadle, které útvaru před časem, v&nbsp;dobách, kdy i&nbsp;poručík Hospodin měl ještě iluze o&nbsp;proveditelnosti kulturně masové práce, věnoval patronátní závod.</span></p>
          <p class="chunk" data-nb-ref-number="6" data-nb-words="89" data-nb-chars="569"><span class="idea" data-nb-ref-number="6" id="idea6" data-nb-words="89" data-nb-chars="569">Prohledal půdu, kulturně masovou světnici, ubikace všech čtyř rot praporu i&nbsp;místnosti velitelů, až&nbsp;konečně ve&nbsp;sklepě na&nbsp;uhlí objevil zbytky jeviště, a&nbsp;podle jejich polorozštípaného stavu usoudil, že&nbsp;stánku dřevěných múz bylo použito v&nbsp;zimním výcvikovém období na&nbsp;podpal. Po&nbsp;loutkách jako by&nbsp;se&nbsp;země slehla&nbsp;– později, když už&nbsp;byli příslušníci útvaru dávno v&nbsp;civilu, našly se&nbsp;v&nbsp;železné bedně na&nbsp;mapy, kterou s&nbsp;sebou bral nadporučík Pinkas na&nbsp;taktická cvičení. Toho dne se&nbsp;však poručík Hospodin naděje na&nbsp;jejich spoluúčinkování při kulturním večírku Sedmého praporu vzdal.</span></p>
          <p class="chunk" data-nb-ref-number="7" data-nb-words="83" data-nb-chars="557"><span class="idea" data-nb-ref-number="7" id="idea7" data-nb-words="83" data-nb-chars="557">Zdrcen neúspěchem zvýšil tempo a&nbsp;pobíhal po&nbsp;budově praporu s&nbsp;neurčitým cílem v&nbsp;hlavě. V&nbsp;prvním poschodí narazil na&nbsp;četaře Omámeného, tankového střelce, jenž proslul neobyčejnou pílí při politické výchově a&nbsp;také neobyčejně malými výsledky, jichž se&nbsp;při této píli dopracoval. Tento vtělený služebný duch maďarsko-slovenské národnosti, ačkoliv byl na&nbsp;vojně již třicet měsíců a&nbsp;za týden měl odejít do&nbsp;rodného Bzdince za&nbsp;Oravou, sám od&nbsp;sebe poplašeného poručíka pozdravil. Politruka to&nbsp;tak překvapilo, že&nbsp;se&nbsp;Omámeného zeptal, umí-li tancovat nějaký lidový tanec.</span></p>
          <p class="chunk" data-nb-ref-number="8" data-nb-words="7" data-nb-chars="58"><span class="idea" data-nb-ref-number="8" id="idea8" data-nb-words="7" data-nb-chars="58">„Hej, súdruhu poručíku,“ řekla ta&nbsp;kreatura československy.</span></p>
          <p class="chunk" data-nb-ref-number="9" data-nb-words="6" data-nb-chars="39"><span class="idea" data-nb-ref-number="9" id="idea9" data-nb-words="6" data-nb-chars="39">„Který? Který?“ ptal se&nbsp;rychle poručík.</span></p>
          <p class="chunk" data-nb-ref-number="10" data-nb-words="12" data-nb-chars="96"><span class="idea" data-nb-ref-number="10" id="idea10" data-nb-words="12" data-nb-chars="96">„Tož o&nbsp;tem horním zbojníkovi a&nbsp;policajtoj s&nbsp;fédrpušom,“ pronesl Omámený hanácko-kladsko-německy.</span></p>
          <p class="chunk" data-nb-ref-number="11" data-nb-words="5" data-nb-chars="40"><span class="idea" data-nb-ref-number="11" id="idea11" data-nb-words="5" data-nb-chars="40">„Zítra ho&nbsp;zatancujete!“ rozhodl poručík.</span></p>
          <p class="chunk" data-nb-ref-number="12" data-nb-words="23" data-nb-chars="159"><span class="idea" data-nb-ref-number="12" id="idea12" data-nb-words="23" data-nb-chars="159">Četař pravil rusky „Charašó“ a&nbsp;zasalutoval zádům poručíka Hospodina, která zmizela na&nbsp;schodišti, dřív než voják stačil poznamenat, že&nbsp;k&nbsp;tanci potřebuje muziku.</span></p>
          <p class="chunk" data-nb-ref-number="13" data-nb-words="14" data-nb-chars="103"><span class="idea" data-nb-ref-number="13" id="idea13" data-nb-words="14" data-nb-chars="103">„Jebemtě hegedüss!“ zaklela oběť prostředí madarsko-polsky a&nbsp;odešla do&nbsp;ložnice, aby si&nbsp;přeleštila boty.</span></p>
          <p class="chunk" data-nb-ref-number="14" data-nb-words="27" data-nb-chars="153"><span class="idea" data-nb-ref-number="14" id="idea14" data-nb-words="27" data-nb-chars="153">Poručík seběhl se&nbsp;schodů a&nbsp;řítil se&nbsp;chodbou k&nbsp;východu. Ve&nbsp;dveřích se&nbsp;srazil s&nbsp;četařem ing. Krajtou, kterého ještě před chvílí viděl pod zámkem v&nbsp;jídelně.</span></p>
          <p class="chunk" data-nb-ref-number="15" data-nb-words="9" data-nb-chars="71"><span class="idea" data-nb-ref-number="15" id="idea15" data-nb-words="9" data-nb-chars="71">„Soudruhu četaři, proč nenacvičujete pěvecký kroužek?“ zeptal se&nbsp;ostře.</span></p>
          <p class="chunk" data-nb-ref-number="16" data-nb-words="9" data-nb-chars="56"><span class="idea" data-nb-ref-number="16" id="idea16" data-nb-words="9" data-nb-chars="56">„Musel jsem na&nbsp;velkou stranu,“ pravil četař ing. Krajta.</span></p>
          <p class="chunk" data-nb-ref-number="17" data-nb-words="63" data-nb-chars="437"><span class="idea" data-nb-ref-number="17" id="idea17" data-nb-words="63" data-nb-chars="437">„Budete zítra vyprávět nějakou zajímavou historku,“ oznámil mu&nbsp;poručík, povzbuzen nedostatkem odporu u&nbsp;četaře Omámeného. Záhyby mozku mu&nbsp;bleskla vzpomínka na&nbsp;nějaký vzdálený večer na&nbsp;nějakém cvičení, kdy skryt pod tankem slyšel příklopem v&nbsp;podlaze četaře ing. Krajtu, jak vypráví pěšímu desantu, který se&nbsp;ukryl v&nbsp;tanku před deštěm, obsah pornografické knihy. Považoval to&nbsp;tehdy (se závistí) za&nbsp;referát o&nbsp;četařových osobních zkušenostech.</span></p>
          <p class="chunk" data-nb-ref-number="18" data-nb-words="9" data-nb-chars="62"><span class="idea" data-nb-ref-number="18" id="idea18" data-nb-words="9" data-nb-chars="62">„Já žádnou neumím, soudruhu poručíku,“ řekl četař ing. Krajta.</span></p>
          <p class="chunk" data-nb-ref-number="19" data-nb-words="4" data-nb-chars="34"><span class="idea" data-nb-ref-number="19" id="idea19" data-nb-words="4" data-nb-chars="34">„Krajta, nelžete!“ pravil poručík.</span></p>
          <p class="chunk" data-nb-ref-number="20" data-nb-words="6" data-nb-chars="40"><span class="idea" data-nb-ref-number="20" id="idea20" data-nb-words="6" data-nb-chars="40">„Ale to&nbsp;jsou všechno nemravné historky.“</span></p>
          <p class="chunk" data-nb-ref-number="21" data-nb-words="16" data-nb-chars="87"><span class="idea" data-nb-ref-number="21" id="idea21" data-nb-words="16" data-nb-chars="87">Jenže poručík už&nbsp;se&nbsp;řítil dál a&nbsp;četař ing. Krajta zaslechl jenom, jak volá přes rameno:</span></p>
          <p class="chunk" data-nb-ref-number="22" data-nb-words="4" data-nb-chars="34"><span class="idea" data-nb-ref-number="22" id="idea22" data-nb-words="4" data-nb-chars="34">„Tak budete vypravovat nemravnou.“</span></p>
          <p class="chunk" data-nb-ref-number="23" data-nb-words="44" data-nb-chars="317"><span class="idea" data-nb-ref-number="23" id="idea23" data-nb-words="44" data-nb-chars="317">„Nu což,“ pravil četař k&nbsp;lepákovi, který na&nbsp;chodbě držel službu. „Rozkazy třeba plnit,“ a&nbsp;odebral se&nbsp;na&nbsp;záchod, aby tam strávil příjemnou půlhodinku četbou detektivně-sadistického románu <em>Kill the Killer</em>, vypůjčeného ze&nbsp;soukromé knihovny četaře ing. Vytáhlého, jež více než úspěšně konkurovala Gottwaldově knihovničce.</span></p>
          <hr>
          <p class="chunk" data-nb-ref-number="24" data-nb-words="51" data-nb-chars="347"><span class="idea" data-nb-ref-number="24" id="idea24" data-nb-words="51" data-nb-chars="347">Poručík obíhal budovu, hnán touhou po&nbsp;bedně na&nbsp;tajné spisy na&nbsp;politickém oddělení. Vzpomněl si, že&nbsp;tam kdysi uložil několik příruček vojensko-masové práce, obsahujících žertovné výstupy a&nbsp;scénky, které připravili odborníci z&nbsp;Domu armády k&nbsp;okamžitému a&nbsp;snadnému použití. Právě když zahýbal za&nbsp;roh, zahřměl z&nbsp;okna velitelovy pracovny kapitánův hlas:</span></p>
          <p class="chunk" data-nb-ref-number="25" data-nb-words="1" data-nb-chars="11"><span class="idea" data-nb-ref-number="25" id="idea25" data-nb-words="1" data-nb-chars="11">„Hospodin!“</span></p>
          <p class="chunk" data-nb-ref-number="26" data-nb-words="24" data-nb-chars="132"><span class="idea" data-nb-ref-number="26" id="idea26" data-nb-words="24" data-nb-chars="132">„Zde!“ zvolal pekař a&nbsp;postavil se&nbsp;do&nbsp;latě. Kapitán stál v&nbsp;okně s&nbsp;rozepjatou blůzou a&nbsp;zíral na&nbsp;něho modravýma očima v&nbsp;brunátné tváři.</span></p>
          <p class="chunk" data-nb-ref-number="27" data-nb-words="10" data-nb-chars="77"><span class="idea" data-nb-ref-number="27" id="idea27" data-nb-words="10" data-nb-chars="77">„Zejtra večer chci vidět program, Hospodin!“ prohlásil. „Chci vidět program!“</span></p>
          <p class="chunk" data-nb-ref-number="28" data-nb-words="3" data-nb-chars="24"><span class="idea" data-nb-ref-number="28" id="idea28" data-nb-words="3" data-nb-chars="24">„Provedu!“ řekl poručík.</span></p>
          <p class="chunk" data-nb-ref-number="29" data-nb-words="53" data-nb-chars="352"><span class="idea" data-nb-ref-number="29" id="idea29" data-nb-words="53" data-nb-chars="352">„A&nbsp;ať z&nbsp;toho je&nbsp;vidět politická uvědomělost chlapů!“ pronesl kapitán zlověstně. Jeho tón naznačoval, že&nbsp;má&nbsp;politruka v&nbsp;podezření, jako by&nbsp;ve&nbsp;směru politického uvědomění mužstva nevykonal vše, co&nbsp;bylo v&nbsp;jeho silách, zatímco on, kapitán, po&nbsp;stránce bojové přípravy, úkol lidem mu&nbsp;svěřený splnil a&nbsp;překonal. „Politická vyspělost, Hospodin! Žádný kraviny!“</span></p>
          <p class="chunk" data-nb-ref-number="30" data-nb-words="19" data-nb-chars="150"><span class="idea" data-nb-ref-number="30" id="idea30" data-nb-words="19" data-nb-chars="150">„Provedu, soudruhu kapitáne!“ vykřikl poručík Hospodin a&nbsp;odspěchal na&nbsp;politické oddělení, obtížen novým nákladem obav, jež náhle strašlivě zhrozivěly.</span></p>
          <p class="chunk" data-nb-ref-number="31" data-nb-words="117" data-nb-chars="799"><span class="idea" data-nb-ref-number="31" id="idea31" data-nb-words="117" data-nb-chars="799">Na&nbsp;politickém oddělení prohrabal všechny papírové pyramidy, které se&nbsp;tam nakupily za&nbsp;dobu jeho čilé neaktivity. Příručku nenašel a&nbsp;v&nbsp;zoufalé náladě se&nbsp;vrátil do&nbsp;jídelny. V&nbsp;dřevěné budově se&nbsp;ne­urvalé hlasy pokoušely zazpívat píseň <em>Stalinští sokoli</em> vojenským mnohohlasem (tak tuto vokální formu nazval kdysi svobodník dr. Mlejnek). Když ho&nbsp;nadporučík Růžička vpustil do&nbsp;zamčeného sálu, spatřil poručík scénu, jež ho&nbsp;nenaplnila přílišnými nadějemi: mužstvo Sedmého tankového praporu sedělo v&nbsp;přední části jídelny u&nbsp;stolů pokrytých půllitry piva (úplatek, zakoupený nadporučíkem Růžičkou z&nbsp;jeho soukromých zdrojů) a&nbsp;pělo s&nbsp;vervou zmíněnou píseň, kterou (v jiné tónině) hrál četař Kobliha na&nbsp;kytaru, a&nbsp;to vše se&nbsp;přičinlivý rotný Maňas pokoušel dirigovat, prohrabuje si&nbsp;občas ježka s&nbsp;výrazem Toscaniniho.</span></p>
        </section>
        <section>
          <blockquote class="chunk" data-nb-ref-number="32" data-nb-words="17" data-nb-chars="87">
            <p><em><span class="idea" data-nb-ref-number="32" id="idea32" data-nb-words="4" data-nb-chars="28">Gardoví tankisti naši jedou,<br></span>
<span class="idea" data-nb-ref-number="33" id="idea33" data-nb-words="8" data-nb-chars="32">dó&nbsp;boje, dó&nbsp;boje za&nbsp;vlast a&nbsp;mír,<br></span>
<span class="idea" data-nb-ref-number="34" id="idea34" data-nb-words="4" data-nb-chars="22">zá&nbsp;mír, za&nbsp;Stáhalinem,<br></span>
<span class="idea" data-nb-ref-number="35" id="idea35" data-nb-words="1" data-nb-chars="5">každý</span></em></p>
          </blockquote>
        </section>
        <section>
          <p class="chunk" data-nb-ref-number="33" data-nb-words="6" data-nb-chars="46"><span class="idea" data-nb-ref-number="36" id="idea36" data-nb-words="6" data-nb-chars="46">zde předpisoval poněkud agramatický text větu:</span></p>
        </section>
        <section>
          <blockquote class="chunk" data-nb-ref-number="34" data-nb-words="4" data-nb-chars="20"><span class="idea" data-nb-ref-number="37" id="idea37" data-nb-words="4" data-nb-chars="20"><p><em>v&nbsp;boj buď připraven!</em></p></span></blockquote>
        </section>
        <section>
          <p class="chunk" data-nb-ref-number="35" data-nb-words="116" data-nb-chars="774"><span class="idea" data-nb-ref-number="38" id="idea38" data-nb-words="116" data-nb-chars="774">ale poručíkovi se&nbsp;zdálo, že&nbsp;odkudsi ze&nbsp;sboru, patrně z&nbsp;míst, kde se&nbsp;od&nbsp;ostatních separovala skupinka intelektuálních poddůstojníků (zesílená mistrem v&nbsp;řízení tanku četařem Očkem, desátníkem Střevlíčkem a&nbsp;vojínem Bamzou), proniká text poněkud jiný. Měl dojem, že&nbsp;pod předepsaným veršem jako by&nbsp;ozvěna přidávala va­riaci, gramaticky sice správnější, avšak hrubě urážlivého obsahu. Nemýlil-li ho&nbsp;sluch, zněla: <em>Každý pyj buď připraven!</em> Jelikož šlo o&nbsp;refrén, měl příležitost vyposlechnout si&nbsp;čtyřverší několikrát, a&nbsp;nabyl jistoty, že&nbsp;sluch ho&nbsp;nemýlí. Ale nezakročil rázně, jak by&nbsp;bylo bývalo namístě. Vyzval sbor pouze, aby se&nbsp;„na večer lépe vyladili a&nbsp;hlavně naučili správně text, a&nbsp;ne jak tam někteří zpívají cosi chybně“, a&nbsp;vrátil se, drcen předtuchami, na&nbsp;politické oddělení.</span></p>
          <p class="chunk" data-nb-ref-number="36" data-nb-words="94" data-nb-chars="645"><span class="idea" data-nb-ref-number="39" id="idea39" data-nb-words="94" data-nb-chars="645">Vojáci pak rychle přejeli ještě <em>Pochod tankistů</em>, dokonale známý celé posádce jako jediný vokální doprovod k&nbsp;denním pěším přesunům sem tam, dozpívali, dopili půllitry a&nbsp;potom odmítli v&nbsp;nácviku pokračovat. Marně se&nbsp;nadporučík Růžička pokoušel je&nbsp;zadržet. Vyhrnuli se&nbsp;ven, do&nbsp;měděného odpoledne babího léta, rozlezli se&nbsp;po&nbsp;nejzapadlejších koutech tábora a&nbsp;pod rudě granátovým sluncem, skryti ve&nbsp;voňavých hernách stohu slámy, uspořádali poslední turnaj v&nbsp;licitovaném mariáši. V&nbsp;jídelně zůstali jen rotný Maňas se&nbsp;svobodníkem Lakatošem a&nbsp;četař Kobliha s&nbsp;desátníkem Pískalem, jehož slabé stránky pro odrhovačky politruk využil k&nbsp;nácviku několika duet.</span></p>
          <p class="chunk" data-nb-ref-number="37" data-nb-words="27" data-nb-chars="185"><span class="idea" data-nb-ref-number="40" id="idea40" data-nb-words="27" data-nb-chars="185">Na&nbsp;politickém oddělení pak důstojníci po&nbsp;několikahodinovém úsilí sestavili a&nbsp;po pěti pokusech i&nbsp;na stroji s&nbsp;relativně malým množstvím překlepů a&nbsp;pravopisných chyb napsali tento program:</span></p>
        </section>
        <section>
          <p class="chunk" data-nb-ref-number="38" data-nb-words="14" data-nb-chars="92"><span class="idea" data-nb-ref-number="41" id="idea41" data-nb-words="3" data-nb-chars="22">VAČIREK NA&nbsp;ROSLOUCENOU<br></span>
            <span class="idea" data-nb-ref-number="42" id="idea42" data-nb-words="6" data-nb-chars="36">mužstva a&nbsp;podůstojníků 7. Tank. prp.<br></span>
            <span class="idea" data-nb-ref-number="43" id="idea43" data-nb-words="3" data-nb-chars="19">s&nbsp;prezenční službou<br></span>
            <span class="idea" data-nb-ref-number="44" id="idea44" data-nb-words="2" data-nb-chars="15">KULtůrni pořat:</span>
          </p>
          <ol>
            <li class="chunk" data-nb-ref-number="39" data-nb-words="6" data-nb-chars="37"><span class="idea" data-nb-ref-number="45" id="idea45" data-nb-words="6" data-nb-chars="37"><p>Pochot takistů&nbsp;– spívá pjevecký kržek</p></span></li>
            <li class="chunk" data-nb-ref-number="40" data-nb-words="8" data-nb-chars="49"><span class="idea" data-nb-ref-number="46" id="idea46" data-nb-words="8" data-nb-chars="49"><p>Rosloučení s&nbsp;druhým domivem&nbsp;– resituje rtn. Moňas</p></span></li>
            <li class="chunk" data-nb-ref-number="41" data-nb-words="3" data-nb-chars="18"><span class="idea" data-nb-ref-number="47" id="idea47" data-nb-words="3" data-nb-chars="18"><p>Projev S. Velitele</p></span></li>
            <li class="chunk" data-nb-ref-number="42" data-nb-words="6" data-nb-chars="36"><span class="idea" data-nb-ref-number="48" id="idea48" data-nb-words="6" data-nb-chars="36"><p>Sbojnický taneec&nbsp;– tan. čet. Omámrný</p></span></li>
            <li class="chunk" data-nb-ref-number="43" data-nb-words="15" data-nb-chars="93"><span class="idea" data-nb-ref-number="49" id="idea49" data-nb-words="15" data-nb-chars="93"><p>Pozor! (Nepřítel nasloucá!&nbsp;– aglovka. Hrají rtn. Meňas a&nbsp;svob. Lakotuš a&nbsp;soudržka ze&nbsp;skupiny.</p></span></li>
            <li class="chunk" data-nb-ref-number="44" data-nb-words="11" data-nb-chars="57"><span class="idea" data-nb-ref-number="50" id="idea50" data-nb-words="11" data-nb-chars="57"><p>Nekolik písni pro duo&nbsp;– spívají čet. Kobliha a&nbsp;des. Pskal</p></span></li>
            <li class="chunk" data-nb-ref-number="45" data-nb-words="8" data-nb-chars="43"><span class="idea" data-nb-ref-number="51" id="idea51" data-nb-words="8" data-nb-chars="43"><p>Lidový vypřávěši&nbsp;– rtn. Muňas a&nbsp;čet. Krajra</p></span></li>
            <li class="chunk" data-nb-ref-number="46" data-nb-words="14" data-nb-chars="91"><span class="idea" data-nb-ref-number="52" id="idea52" data-nb-words="14" data-nb-chars="91"><p>STALINŠTÍ Sokoly&nbsp;– spívá Pěvecký skroužek Po&nbsp;kultůrním podřádu tannec se&nbsp;soudržkami se&nbsp;ČSM!</p></span></li>
          </ol>
          <p class="chunk" data-nb-ref-number="47" data-nb-words="1" data-nb-chars="5"><span class="idea" data-nb-ref-number="53" id="idea53" data-nb-words="1" data-nb-chars="5">KONEC</span></p>
          <hr>
          <p class="chunk" data-nb-ref-number="48" data-nb-words="82" data-nb-chars="557"><span class="idea" data-nb-ref-number="54" id="idea54" data-nb-words="82" data-nb-chars="557">Osud se&nbsp;dostavil druhého dne v&nbsp;osobách Malinkatého ďábla a&nbsp;majora Sádla, kteří v&nbsp;jídelně Sedmého tankového praporu zasedli do&nbsp;čela slavnostní tabule. Pro ten večer byla místnost naplno osvětlena, stoly sraženy do&nbsp;velkého U&nbsp;s&nbsp;volným prostranstvím uprostřed a&nbsp;celý prapor ve&nbsp;vycházkových uniformách naposled nastoupil, aby zkonzumoval poslední obligátní slavnostní řízek s&nbsp;bramborovým salátem a&nbsp;k&nbsp;němu oficiálně vypil dvě deci bílého vína na&nbsp;osobu a&nbsp;neoficiálně nezjistitelné kvantum lihových nápojů, propašovaných přes bránu z&nbsp;vesnice a&nbsp;schovaných pod stoly.</span></p>
          <p class="chunk" data-nb-ref-number="49" data-nb-words="233" data-nb-chars="1581"><span class="idea" data-nb-ref-number="55" id="idea55" data-nb-words="233" data-nb-chars="1581">Štáb praporu se&nbsp;objevil v&nbsp;plném lesku i&nbsp;s&nbsp;manželkami: skvěl se&nbsp;tu&nbsp;kapitán Matka s&nbsp;velice vysílenou paní, která byla, podle morálních požadavků kladených na&nbsp;hmotně zabezpečené důstojníky, již pošesté v&nbsp;jiném stavu; nastoupil železný náčelník štábu nadporučík Pinkas a&nbsp;sladká Janinka v&nbsp;černých šatech, s&nbsp;červenou pusou a&nbsp;gazelíma očima, jež se&nbsp;vytrvale obracely ke&nbsp;stolu poddůstojníků a&nbsp;hledaly mezi nimi; opět v&nbsp;nich tkvěl smutek, který se&nbsp;odtamtud v&nbsp;posledních týdnech vytratil. Arogantní nadporučík Bobby Kohn přišel s&nbsp;velice pěknou, divokou ženou; sprostý technický nadporučík Kámen s&nbsp;dobře vyživenou paní, která vojáčkům přinesla košík vlastnoručně upečených tvarohových koláčů. A&nbsp;konečně tu&nbsp;vycíděnými nárameníky zářili i&nbsp;jednotliví velitelé rot, poručíci: snaživý Hezký (nenuceně křečovitým způsobem kamarádsky poklepával na&nbsp;ramena příslušníky své setniny a&nbsp;oslovoval je&nbsp;nosovým „Tak co, Střevlíček&nbsp;– kdo je&nbsp;ministrem dřevozpracujícího průmyslu?“), nenápadný Šlajs (sedl si&nbsp;až&nbsp;docela na&nbsp;kraj důstojnické tabule, hned vedle stolu mužstva, po&nbsp;celou slavnost nepromluvil a&nbsp;nepozorován vypil sám dvě z&nbsp;lahví koňaku, určených především pro vysoké hosty), vychytralý Jakubec (podařilo se&nbsp;mu&nbsp;ukořistit místo vedle prsaté majorové Sádlové, během programu prolomil její obranu a&nbsp;ujednal si&nbsp;s&nbsp;ní rande na&nbsp;nejbližší neděli v&nbsp;jednom nočním podniku na&nbsp;Starém Městě) a&nbsp;pohodlný Grünlich (věnoval se&nbsp;jídlu). A&nbsp;konečně tu&nbsp;byli oba političtí, vzezřením připomínající masky svědomí ze&nbsp;středověké pašijové hry a&nbsp;nacházející se&nbsp;neustále v&nbsp;kyvadlovém pohybu mezi tabulí důstojníků a&nbsp;stoly mužstva.</span></p>
          <hr>
          <p class="chunk" data-nb-ref-number="50" data-nb-words="50" data-nb-chars="341"><span class="idea" data-nb-ref-number="56" id="idea56" data-nb-words="50" data-nb-chars="341">Kdosi zabušil vidličkou na&nbsp;kameninovou mísu, až&nbsp;pukla, a&nbsp;uprostřed důstojnické tabule vstal Malinkatý ďábel, takže jeho hlava povystoupila na&nbsp;úroveň ostatních hlav. Ševel v&nbsp;sále uvadl, Ďábel se&nbsp;nadmul, a&nbsp;zatímco v&nbsp;kuchyni stydly připravené řízky a&nbsp;pod stoly teplala propašovaná kořalka, obořil se&nbsp;na&nbsp;shromážděné krutým oslovením: „Soudruzi!“</span></p>
          <p class="chunk" data-nb-ref-number="51" data-nb-words="460" data-nb-chars="2980"><span class="idea" data-nb-ref-number="57" id="idea57" data-nb-words="460" data-nb-chars="2980">Následovala rekapitulace, jakési stručné shrnutí výhrůžek, jež se&nbsp;mu&nbsp;za&nbsp;čtyři roky jeho důstojnictví (až do&nbsp;roku 1948 mu&nbsp;předcházelo dvacet let intendančního skladničení, nepřerušených ani epizodou Vládního vojska) plně zautomatizovaly, i&nbsp;když výkon mechanismu jevil už&nbsp;známky únavy. „Shromáždili jste se&nbsp;zde na&nbsp;rozkaz svého velitele,“ zapištěl svou nejnepříjemnější fistulí, „abyste vesele a&nbsp;chlapsky oslavili splnění čestného úkolu služby v&nbsp;naší lidově demokratické armádě, o&nbsp;to čestnějšího, že&nbsp;většině z&nbsp;vás bylo k&nbsp;čtyřiadvaceti měsícům základní služby připojeno ještě dalších šest měsíců mimořádného cvičení. S&nbsp;nadšením jste úkol splnili,“ řekl vztekle, „někteří jste jej ovšem nesplnili s&nbsp;takovým nadšením, jak je&nbsp;to&nbsp;u&nbsp;vojáků lidově demokratické armády přirozené. Proti takovým se&nbsp;tvrdě zakročovalo a&nbsp;bude nadále tvrdě zakročovat. Ti, kteří neplní rozkazy lidu nadšeně,“ pozvedl zaťatou pěst, „se sami vylučují ze&nbsp;svých řad. Neváhejte na&nbsp;takové soudruhy upozornit! Konáte tím jenom svoji vlasteneckou povinnost a&nbsp;plníte slib, k&nbsp;němuž jste se&nbsp;slavnostně zavázali vaší slavnou vojenskou přísahou.“ Zpěněn, dostával se&nbsp;už&nbsp;rychle do&nbsp;tempa: „Lid i&nbsp;dělnická třída, vláda i&nbsp;rodná komunistická strana,“ hřímal s&nbsp;módními ruskými spojkami, „nestrpí, aby kázeň v&nbsp;armádě byla narušována rozkladnými živly. Náš pracující lid svěřuje naší lidově demokratické armádě nejlepší zbraně a&nbsp;dobře se&nbsp;dívá, jak se&nbsp;soudruzi vojáci učí tyto zbraně mistrovsky ovládat. A&nbsp;on také bděle odstraní každého, kdo by&nbsp;chtěl těchto zbraní zneužít. Byli jste na&nbsp;vojně třicet měsíců a&nbsp;poznali jste,“ rozvíjel svoje oblíbené téma, „že i&nbsp;tato doba je&nbsp;krátká, aby se&nbsp;člověk dokonale naučil ovládat tak složitý stroj, jako je&nbsp;tank T-34. Je&nbsp;třeba tříleté prezenční služby!“ pronesl zvýšeným pískotem, jenže u&nbsp;vojáků, jichž se&nbsp;ta&nbsp;smrtelná prognóza už&nbsp;evidentně netýkala, nevzbudil žádoucí hrůzu; pouze jednomu lepákovi, připravenému ve&nbsp;dveřích kuchyně s&nbsp;mísou řízků, se&nbsp;rozklepaly ruce, takže mísu upustil. Přesto, když utichl rozruch kolem té&nbsp;nehody a&nbsp;řízky byly odneseny do&nbsp;kuchyně k&nbsp;otření vlhkým hadrem na&nbsp;podlahu, zapletl se&nbsp;Ďábel do&nbsp;bludného kruhu myšlenek: „Pracující lid,“ vřeštěl, „nahlédne brzy, že&nbsp;je&nbsp;třeba tříleté prezenční služby u&nbsp;tankové zbraně, a&nbsp;jeho vůle je&nbsp;svrchovaná. S&nbsp;nadšením půjdou uvědomělí branci na&nbsp;vojnu, s&nbsp;nadšením budou se&nbsp;učit osvojovat si&nbsp;bojovou techniku po&nbsp;celé tři roky. Najdou se&nbsp;i&nbsp;takoví, kteří nepůjdou s&nbsp;takovým nadšením, jak se&nbsp;sluší na&nbsp;vojáka lidově demokratické armády. Ale na&nbsp;takové dolehne tvrdá pěst lidu a&nbsp;přinutí je, aby nadšeně konali svou povinnost. A&nbsp;pokud je&nbsp;nepřinutí, pak je&nbsp;vojensky a&nbsp;chlapsky odstraní z&nbsp;naší lidově demokratické armády. A&nbsp;žádná škoda, neboť ti&nbsp;ostatní tím nadšeněji budou plnit rozkazy svých velitelů, a&nbsp;pokud by&nbsp;je&nbsp;neplnili, pracující lid si&nbsp;s&nbsp;nimi poradí. A&nbsp;pracující lid nahlédne brzy, že&nbsp;u&nbsp;zbraně tak náročné, jako je&nbsp;slavný tank T-34, je&nbsp;třeba tříleté… s&nbsp;nadšením půjdou… najdou se&nbsp;i&nbsp;takoví… přinutí… a&nbsp;pokud nepřinutí… odstraní, soudruzi!“</span></p>
          <p class="chunk" data-nb-ref-number="52" data-nb-words="97" data-nb-chars="680"><span class="idea" data-nb-ref-number="58" id="idea58" data-nb-words="97" data-nb-chars="680">Těmi slovy, po&nbsp;několikerém opakování kolovrátku s&nbsp;nepatrnými variacemi, zakončil Malinkatý ďábel svou desetiminutovou hrozbu, štáb se&nbsp;uctivě roztleskal, z&nbsp;řad mužstva se&nbsp;k&nbsp;němu připojil rotný Maňas a&nbsp;četař Omámený. Do&nbsp;ukázněných projevů uznání rušivě zasáhl pouze hlas podnapilého četaře z&nbsp;povolání, který majorovy zlověstné hrozby doplnil dosti bučivým zvoláním: „Ať žije eseseser!“, a&nbsp;když ho&nbsp;četař ing. Krajta okřikl, aby mlčel, dodal ještě temným zahučením: „Ať žije náš veliký přítel a&nbsp;ochránce, náš vůdce a&nbsp;učitel, a&nbsp;náš milovaný osvoboditel a&nbsp;pokořitel nenáviděných okupantů, moudrý a&nbsp;veliký, dobrotivý a&nbsp;zvěčnělý, nenahraditelný generalissimus Josef Vissarionovič Stalin!“</span></p>
          <p class="chunk" data-nb-ref-number="53" data-nb-words="136" data-nb-chars="907"><span class="idea" data-nb-ref-number="59" id="idea59" data-nb-words="136" data-nb-chars="907">V&nbsp;ačéstvu generalissimově udělal Líbezný obvyklou chybu: tou dobou však už, naštěstí pro něho, pobíhali sálem bažanti s&nbsp;vepřovými řízky a&nbsp;cinkot lžic to&nbsp;nevhodné přeřeknutí utopil. Cinkot lžic a&nbsp;cvakání příborů (s výjimkou rotného Maňase se&nbsp;jich užívalo pouze u&nbsp;důstojnického stolu) radostně sílil, trval a&nbsp;stoupal k&nbsp;dřevěnému stropu, na&nbsp;němž uprášené girlandy z&nbsp;papírových květin nepravidelně směřovaly k&nbsp;veliké rudé hvězdě na&nbsp;průčelní stěně. Z&nbsp;obou stran hvězdy bylo po&nbsp;obraze&nbsp;– vpravo prezident Zápotocký, vlevo generál Čepička&nbsp;–, oba v&nbsp;uniformách a&nbsp;opatřeni nečekaným množstvím řádů, oba vytrácejíce se&nbsp;elipsovitě směrem k&nbsp;rámu v&nbsp;neurčitou mlhovinu, jaké se&nbsp;kdysi používalo na&nbsp;kabinetních daguerrotypiích. Přímo doprostřed hvězdy nalepil četař Remunda portrét Stalina, shora i&nbsp;zdola poněkud přistřiženého, aby se&nbsp;do&nbsp;hvězdy vešel. Zesnulý prezident visel kvůli symetrii a&nbsp;hierarchii na&nbsp;šňůře pod hvězdou.</span></p>
          <hr>
          <p class="chunk" data-nb-ref-number="54" data-nb-words="81" data-nb-chars="528"><span class="idea" data-nb-ref-number="60" id="idea60" data-nb-words="81" data-nb-chars="528">Všechno, i&nbsp;ta chutná a&nbsp;radostná hostina, má&nbsp;však svůj konec. Příslušníci Sedmého tankového praporu zdolali hory řízků bez zakolísání: jenom krásná Janinka ďobala do&nbsp;svého jako vrabeček a&nbsp;gazelí oči tonuly v&nbsp;nekonečnu. Rotný, po&nbsp;pravdě řečeno, zradil povinnost milostného nechutenství: ale pravidla hry očí dodržel. Bylo mu&nbsp;líto tohoto konce, znamenal však pro něho zároveň svobodu, a&nbsp;rotný se&nbsp;dosud v&nbsp;relativitě života nevyznal. Neurčité přísliby Prahy dýchaly už&nbsp;zpovzdálí a&nbsp;krása paní nadporučíkové sváděla s&nbsp;nimi nerovný boj.</span></p>
          <p class="chunk" data-nb-ref-number="55" data-nb-words="112" data-nb-chars="742"><span class="idea" data-nb-ref-number="61" id="idea61" data-nb-words="112" data-nb-chars="742">Z&nbsp;gastronomických požitků večera nic neměli ani oba političtí. I&nbsp;oni zobali do&nbsp;řízků jako ptáčci a&nbsp;nervózně pošilhávali po&nbsp;kapitánu Matkovi. Kapitán jedl; jenže ani on&nbsp;nebyl bezedný, nakonec si&nbsp;vzpomněl a&nbsp;po slabém říhnutí pronesl osudné; „Růžička, co&nbsp;bude s&nbsp;programem?“ A&nbsp;tak, s&nbsp;pocity mužů ubírajících se&nbsp;pod gilotinu, vstali nadporučík Růžička i&nbsp;poručík Hospodin a&nbsp;za necelou půlhodinu sehnali zbytky pěveckého kroužku. Umístili jej na&nbsp;prostranství mezi stoly a&nbsp;třesoucími se&nbsp;hlasy oznámili, že&nbsp;započne kulturně masový pořad na&nbsp;rozloučenou. Kroužek stál před hodovní tabulí, přímo proti Malinkatému ďáblovi, sršatý, pokecaný majonézou, a&nbsp;hned v&nbsp;první řadě vojín Bamza, podoben Adolfu Hitlerovi ve&nbsp;chvíli zvlášť agresivního pocitu árijství.</span></p>
          <p class="chunk" data-nb-ref-number="56" data-nb-words="71" data-nb-chars="538"><span class="idea" data-nb-ref-number="62" id="idea62" data-nb-words="71" data-nb-chars="538">Tváře důstojníků vytvořily škálu od&nbsp;zuřivé nenávisti, šlehající z&nbsp;očí Malinkatému ďáblovi, přes velitelskou spokojenost v&nbsp;obličeji Matkově, přes usměvavou úzkost pekaře i&nbsp;číšníka až&nbsp;po&nbsp;lhostejný nezájem poručíka Grünlicha, jenž kravími pohyby čelistí zpracovával zbytky salátu v&nbsp;obrovské míse. Jednodenní sbor Sedmého praporu spustil čistě atonálním způsobem mnohohlasý <em>Pochod tankistů</em>, vzniklý ze&nbsp;známého <em>Pochodu SNB</em> nahrazením slov „bezpečnostní sbor“ v&nbsp;refrénu poněkud nelogickým, ale sluchu kapitána Matky milým „tankistickým sborem“.</span></p>
        </section>
        <section>
          <blockquote class="chunk" data-nb-ref-number="57" data-nb-words="17" data-nb-chars="97">
            <p><em><span class="idea" data-nb-ref-number="63" id="idea63" data-nb-words="5" data-nb-chars="23">Už sme zase doma zpátky<br></span>
<span class="idea" data-nb-ref-number="64" id="idea64" data-nb-words="4" data-nb-chars="27">ze&nbsp;slovenských velkých hor.<br></span>
<span class="idea" data-nb-ref-number="65" id="idea65" data-nb-words="5" data-nb-chars="24">S&nbsp;úsměvem se&nbsp;domů vrátil<br></span>
<span class="idea" data-nb-ref-number="66" id="idea66" data-nb-words="3" data-nb-chars="23">tankistický mladý sbor!</span></em></p>
          </blockquote>
        </section>
        <section>
          <p class="chunk" data-nb-ref-number="58" data-nb-words="45" data-nb-chars="304"><span class="idea" data-nb-ref-number="67" id="idea67" data-nb-words="45" data-nb-chars="304">Tak pěla většina chóru, jenom skupina kolem četaře Krajty jako by&nbsp;opět zpívala cosi jiného, co&nbsp;naštěstí zaregistrovaly jen přecitlivělé uši poručíka Hospodina. Místo „domů vrátil“ se&nbsp;ve&nbsp;spleti mnohohlasu vnukala posluchačům slova „k děvkám vrátil“&nbsp;– ale v&nbsp;hřmění chraptivých melodií to&nbsp;takticky zanikalo.</span></p>
          <hr>
          <p class="chunk" data-nb-ref-number="59" data-nb-words="116" data-nb-chars="861"><span class="idea" data-nb-ref-number="68" id="idea68" data-nb-words="116" data-nb-chars="861">Ať&nbsp;byly hudební hodnoty předvedeného jakékoliv, interpretace písně plně vyjádřila momentální pocity sboristů, a&nbsp;ti intenzitou svého zpěvu překonali jeho melodičnost i&nbsp;harmonii a&nbsp;dosáhli projevu dokonale vyrovnaného, jenž připomínal akustický efekt kongregace ortodoxních židů při šábesové pobožnosti. Malinkatý ďábel neměl naštěstí hudební sluch. Major Sádlo poslouchal a&nbsp;v&nbsp;závitech mozku, na&nbsp;místech, kde bylo slabě naznačeno centrum muzikálnosti, pojal podezření, že&nbsp;produkce sboru Sedmého tankového praporu přece jen nedosahuje úrovně reprezentačního divizního souboru <em>Pěst lidu</em> (kterému jeho členové soukromě říkali <em>Pěst na&nbsp;oko</em> a&nbsp;používali jej hlavně k&nbsp;nedělním vystoupením na&nbsp;posvícenských zábavách v&nbsp;okolních vesnicích). Skryl však nejistotu za&nbsp;pevnými tahy tváře, jejíž výraz hraničil s&nbsp;inteligencí, a&nbsp;když tonální martyrium skončilo, zdvořile zatleskal.</span></p>
          <p class="chunk" data-nb-ref-number="60" data-nb-words="62" data-nb-chars="413"><span class="idea" data-nb-ref-number="69" id="idea69" data-nb-words="62" data-nb-chars="413">Do&nbsp;vyklizené prostory mezi stoly vstoupil rotný Maňas a&nbsp;pokusil se&nbsp;zatvářit nadšeně a&nbsp;poeticky. Zdařilo se&nbsp;mu&nbsp;to&nbsp;pouze v&nbsp;rámci možností, daných jeho vrozeně chlípnými pysky a&nbsp;epikurským břichem, značně zvětšeným dvouletou vojenskou činností převážně ideologickou. Zaujal hrdý postoj s&nbsp;palcem levé ruky za&nbsp;opaskem a&nbsp;s&nbsp;pravicí volně připravenou ke&nbsp;gestům, jimiž zamýšlel poemu zvýraznit. Pak spustil vlastní kreaci:</span></p>
        </section>
        <section>
          <blockquote class="chunk" data-nb-ref-number="61" data-nb-words="30" data-nb-chars="149">
            <p><em><span class="idea" data-nb-ref-number="70" id="idea70" data-nb-words="7" data-nb-chars="32">Jak slzí syn, když je&nbsp;mu&nbsp;odejíti<br></span>
<span class="idea" data-nb-ref-number="71" id="idea71" data-nb-words="8" data-nb-chars="38">do&nbsp;dálné ciziny a&nbsp;pryč z&nbsp;rodné hroudy,<br></span>
<span class="idea" data-nb-ref-number="72" id="idea72" data-nb-words="8" data-nb-chars="35">tak slzíme i&nbsp;my: čas vpřed se&nbsp;řítí,<br></span>
<span class="idea" data-nb-ref-number="73" id="idea73" data-nb-words="7" data-nb-chars="44">jdem dále sloužit vlasti mozkem, slovy, údy.</span></em></p>
          </blockquote>
        </section>
        <section>
          <p class="chunk" data-nb-ref-number="62" data-nb-words="54" data-nb-chars="321"><span class="idea" data-nb-ref-number="74" id="idea74" data-nb-words="54" data-nb-chars="321">Na&nbsp;tomto místě vznikl v&nbsp;hledišti šum; někteří chápali výraz „úd“ ve&nbsp;smyslu, v&nbsp;němž ho&nbsp;rotný používal v&nbsp;jiném svém literárním díle, nazvaném <em>Erotica</em>, z&nbsp;něhož občas po&nbsp;večerce předčítal a&nbsp;které netiskl ani neposílal do&nbsp;soutěží. Ale rotný, nadán záviděníhodnou hroší kůží, nedal se&nbsp;vyvést z&nbsp;míry a&nbsp;přednes s&nbsp;klidem dokončil:</span></p>
        </section>
        <section>
          <blockquote class="chunk" data-nb-ref-number="63" data-nb-words="21" data-nb-chars="129">
            <p><em><span class="idea" data-nb-ref-number="75" id="idea75" data-nb-words="6" data-nb-chars="29">A&nbsp;kdyby zahřměla děla a&nbsp;miny,<br></span>
<span class="idea" data-nb-ref-number="76" id="idea76" data-nb-words="5" data-nb-chars="33">nechť rudá vlajka vzlétne nahoru!<br></span>
<span class="idea" data-nb-ref-number="77" id="idea77" data-nb-words="5" data-nb-chars="35">My&nbsp;smetem nepřítele pásy tankovými,<br></span>
<span class="idea" data-nb-ref-number="78" id="idea78" data-nb-words="5" data-nb-chars="32">my&nbsp;od&nbsp;Sedmého tankového praporu!</span></em></p>
          </blockquote>
        </section>
        <section>
          <p class="chunk" data-nb-ref-number="64" data-nb-words="137" data-nb-chars="974"><span class="idea" data-nb-ref-number="79" id="idea79" data-nb-words="137" data-nb-chars="974">Tentokrát aplaudoval zejména kapitán Matka. Nebylo to&nbsp;z&nbsp;pohnutek ryze objektivních. Recitované dílo viselo už&nbsp;v&nbsp;jeho pracovně, zasklené četařem Remundou a&nbsp;opatřené věnováním <em>Svému milovanému veliteli kpt. tank. Matkovi Václavovi za&nbsp;tvrdé a&nbsp;radostné chvíle u&nbsp;jeho útvaru&nbsp;– rtn. tank. Maňas Vlastimil</em>. A&nbsp;kapitán, podlehnuv mužnému dojetí a&nbsp;neblahé neřesti velitelů držet projevy, zničil energickým úderem vidličky další kameninovou mísu a&nbsp;pronesl poslední řeč ze&nbsp;seriálu, jímž po&nbsp;celý rok obveseloval rozkladné živly svého praporu, sdružené kolem četaře ing. Krajty v&nbsp;exkluzivním tajném spolku <em>Bieglerovi kadeti</em> (podmínkou přijetí tam bylo akademické vzdělání, ukončené buď závěrečnými zkouškami, nebo poúnorovou prověrkou, a&nbsp;složení přijímací zkoušky ze&nbsp;znalosti díla <em>Dobrý voják Švejk</em>). S&nbsp;kapitánovým vystoupením spojovali jisté naděje i&nbsp;oba političtí, doufajíce, že&nbsp;se&nbsp;jejich představenému podaří říct nějakou takovou kravinu, v&nbsp;jejíž křiklavosti by&nbsp;úroveň večírku zanikla.</span></p>
          <p class="chunk" data-nb-ref-number="65" data-nb-words="11" data-nb-chars="82"><span class="idea" data-nb-ref-number="80" id="idea80" data-nb-words="11" data-nb-chars="82">Kapitán však jejich očekávání zklamal a&nbsp;promluvil nezvykle stručně a&nbsp;inteligentně:</span></p>
          <p class="chunk" data-nb-ref-number="66" data-nb-words="38" data-nb-chars="292"><span class="idea" data-nb-ref-number="81" id="idea81" data-nb-words="38" data-nb-chars="292">„Soudruzi!“ řekl. „Právě v&nbsp;předvečer vašeho večírku přišla radostná zpráva. Jeden ze&nbsp;spojených států amerických, Ecuados, vystoupil z&nbsp;Americké unie. Tak, soudruzi! Tábor imperialismu se&nbsp;hroutí. Rozpad USA započal. Rozpory, které narůstají uvnitř tábora imperialismu, ničí tábor imperialismu!“</span></p>
          <p class="chunk" data-nb-ref-number="67" data-nb-words="79" data-nb-chars="552"><span class="idea" data-nb-ref-number="82" id="idea82" data-nb-words="79" data-nb-chars="552">Většinu vojínů ta&nbsp;ohromující novinka nezajímala a&nbsp;ze všech přítomných ji&nbsp;stejně dovedl uvést na&nbsp;pravou míru pouze svobodník dr. Mlejnek. Jako jediný pravidelný čtenář <em>Obrany lidu</em> si&nbsp;všiml nenápadné zprávy v&nbsp;dnešním vydání, podle níž Ekvádor vystoupil z&nbsp;jakési panamerické obchodní dohody, týkající se&nbsp;zužitkování želvího trusu. Ostatní příslušníci praporu, pokud byli důstojníky, pokládali však kapitánovo rozloučení s&nbsp;mužstvem za&nbsp;ideově velmi zdařilé, a&nbsp;major Sádlo se&nbsp;dokonce v&nbsp;duchu rozhodl, že&nbsp;informace použije při zítřejší štábní desetiminutovce.</span></p>
          <hr>
          <p class="chunk" data-nb-ref-number="68" data-nb-words="160" data-nb-chars="1105"><span class="idea" data-nb-ref-number="83" id="idea83" data-nb-words="160" data-nb-chars="1105">A&nbsp;program nezadržitelně pokračoval. Po&nbsp;(velmi) neúspěšném pokusu četaře Omámeného o&nbsp;zbojnický tanec, který se&nbsp;dle slov vojína Bamzy choreograficky shodoval s&nbsp;projevem šampióna tanečních zábav klubu <em>Onany Boys</em> ze&nbsp;Žižkova, došlo k&nbsp;předvedení aktovky rotného Maňase <em>Pozor&nbsp;– nepřítel naslouchá!</em> Bylo to&nbsp;vlastně symbolické drama: v&nbsp;každém případě hojně používalo symbolů. Svobodník Lakatoš vystoupil tu&nbsp;v&nbsp;jedné z&nbsp;hlavních rolí v&nbsp;lesklém černém gumáku, vypůjčeném od&nbsp;chemické čety, a&nbsp;v&nbsp;kloboučku se&nbsp;štětkou, staženém hluboko do&nbsp;čela (obojí všeobecně známý samoznak pro diverzi). Z&nbsp;opačné strany vyrazil proti němu rotný Maňas rozšoupnutým krokem a&nbsp;s&nbsp;květinou v&nbsp;knoflíkové dírce uniformy (symbol vycházky). Na&nbsp;půl cestě mezi oběma stoly mužstva a&nbsp;přímo před Malinkatým ďáblem vytáhl z&nbsp;kapsy zapalovač a&nbsp;pokoušel si&nbsp;zapálit. Přístroj sice zafungoval, ale protože symbolizoval zapalovač nefungující, přistoupil k&nbsp;rotnému ztrémovaný svobodník Lakatoš, třesoucími se&nbsp;prsty zlomil nejprve tři sirky, než se&nbsp;mu&nbsp;podařilo rotnému připálit předtím už&nbsp;zapalovačem zapálenou cigaretu, a&nbsp;nápadně přiškrceným hlasem prohodil:</span></p>
          <p class="chunk" data-nb-ref-number="69" data-nb-words="5" data-nb-chars="30"><span class="idea" data-nb-ref-number="84" id="idea84" data-nb-words="5" data-nb-chars="30">„Tak čo, vojak, chutí? Chutí?“</span></p>
          <p class="chunk" data-nb-ref-number="70" data-nb-words="6" data-nb-chars="43"><span class="idea" data-nb-ref-number="85" id="idea85" data-nb-words="6" data-nb-chars="43">Rotný Maňas odvětil stroze a&nbsp;profesionálně:</span></p>
          <p class="chunk" data-nb-ref-number="71" data-nb-words="1" data-nb-chars="9"><span class="idea" data-nb-ref-number="86" id="idea86" data-nb-words="1" data-nb-chars="9">„Chutná.“</span></p>
          <p class="chunk" data-nb-ref-number="72" data-nb-words="4" data-nb-chars="23"><span class="idea" data-nb-ref-number="87" id="idea87" data-nb-words="4" data-nb-chars="23">Pak se&nbsp;rozvinul dialog:</span></p>
          <p class="chunk" data-nb-ref-number="73" data-nb-words="7" data-nb-chars="32"><span class="idea" data-nb-ref-number="88" id="idea88" data-nb-words="7" data-nb-chars="32">Špion: „Aj ja&nbsp;som bol na&nbsp;vojně.“</span></p>
          <p class="chunk" data-nb-ref-number="74" data-nb-words="6" data-nb-chars="37"><span class="idea" data-nb-ref-number="89" id="idea89" data-nb-words="6" data-nb-chars="37">Rtn. Maňas (úsečně a&nbsp;chladně): „Tak?“</span></p>
          <p class="chunk" data-nb-ref-number="75" data-nb-words="10" data-nb-chars="61"><span class="idea" data-nb-ref-number="90" id="idea90" data-nb-words="10" data-nb-chars="61">Špion: „Veru hej. Za&nbsp;prvej republiky. Vtedy bolo všetko iné.“</span></p>
          <p class="chunk" data-nb-ref-number="76" data-nb-words="4" data-nb-chars="21"><span class="idea" data-nb-ref-number="91" id="idea91" data-nb-words="4" data-nb-chars="21">Rtn. Maňas: „To ano.“</span></p>
          <p class="chunk" data-nb-ref-number="77" data-nb-words="7" data-nb-chars="48"><span class="idea" data-nb-ref-number="92" id="idea92" data-nb-words="7" data-nb-chars="48">Špion: „Vtedy som fasoval desať cigariet denne.“</span></p>
          <p class="chunk" data-nb-ref-number="78" data-nb-words="3" data-nb-chars="18"><span class="idea" data-nb-ref-number="93" id="idea93" data-nb-words="3" data-nb-chars="18">Rtn. Maňas: „Ano?“</span></p>
          <p class="chunk" data-nb-ref-number="79" data-nb-words="5" data-nb-chars="33"><span class="idea" data-nb-ref-number="94" id="idea94" data-nb-words="5" data-nb-chars="33">Špion: „Koľko vy&nbsp;teraz fasujete?“</span></p>
          <p class="chunk" data-nb-ref-number="80" data-nb-words="8" data-nb-chars="47"><span class="idea" data-nb-ref-number="95" id="idea95" data-nb-words="8" data-nb-chars="47">Rtn. Maňas (obezřele): „Tolik, že&nbsp;mi&nbsp;to&nbsp;stačí.“</span></p>
          <p class="chunk" data-nb-ref-number="81" data-nb-words="5" data-nb-chars="28"><span class="idea" data-nb-ref-number="96" id="idea96" data-nb-words="5" data-nb-chars="28">Špion: „A&nbsp;ste tuhý fajčiar?“</span></p>
          <p class="chunk" data-nb-ref-number="82" data-nb-words="9" data-nb-chars="54"><span class="idea" data-nb-ref-number="97" id="idea97" data-nb-words="9" data-nb-chars="54">Rtn. Maňas: „Přijde na&nbsp;to, co&nbsp;nazvete silným kuřákem.“</span></p>
          <p class="chunk" data-nb-ref-number="83" data-nb-words="7" data-nb-chars="20"><span class="idea" data-nb-ref-number="98" id="idea98" data-nb-words="7" data-nb-chars="20">Špion: „A&nbsp;– a&nbsp;– a&nbsp;–“</span></p>
          <p class="chunk" data-nb-ref-number="84" data-nb-words="4" data-nb-chars="34"><span class="idea" data-nb-ref-number="99" id="idea99" data-nb-words="4" data-nb-chars="34">Rtn. Maňas (napovídá): „Vycházky!“</span></p>
          <p class="chunk" data-nb-ref-number="85" data-nb-words="9" data-nb-chars="51"><span class="idea" data-nb-ref-number="100" id="idea100" data-nb-words="9" data-nb-chars="51">Špion: „A&nbsp;vychádzky&nbsp;– vychádzky&nbsp;– máváte ich dost?“</span></p>
          <p class="chunk" data-nb-ref-number="86" data-nb-words="10" data-nb-chars="56"><span class="idea" data-nb-ref-number="101" id="idea101" data-nb-words="10" data-nb-chars="56">Rtn. Maňas: „Máme jich tolik, že&nbsp;nám to&nbsp;zcela vyhovuje.“</span></p>
          <p class="chunk" data-nb-ref-number="87" data-nb-words="6" data-nb-chars="21"><span class="idea" data-nb-ref-number="102" id="idea102" data-nb-words="6" data-nb-chars="21">Špion: „To ja&nbsp;– ja&nbsp;–“</span></p>
          <p class="chunk" data-nb-ref-number="88" data-nb-words="10" data-nb-chars="57"><span class="idea" data-nb-ref-number="103" id="idea103" data-nb-words="10" data-nb-chars="57">Rtn. Maňas (napovídá šeptem): „To já&nbsp;je&nbsp;míval každý den!“</span></p>
          <p class="chunk" data-nb-ref-number="89" data-nb-words="10" data-nb-chars="51"><span class="idea" data-nb-ref-number="104" id="idea104" data-nb-words="10" data-nb-chars="51">Špion: „To ja&nbsp;som ich mával každý deň. Tak zbohom!“</span></p>
          <p class="chunk" data-nb-ref-number="90" data-nb-words="66" data-nb-chars="438"><span class="idea" data-nb-ref-number="105" id="idea105" data-nb-words="66" data-nb-chars="438">Tím skončil svobodník Lakatoš rázně první část scénky. Podle scénáře byla sice podstatně delší, ale svobodník dál roli zapomněl. Usoudil však, že&nbsp;předvedené postačí, aby si&nbsp;divák utvořil představu nutnou k&nbsp;pochopení pointy, dotkl se&nbsp;prstem střechy kloboučku a&nbsp;s&nbsp;ulehčením zmizel. Pointu měla podtrhnout dívka v&nbsp;modré košili a&nbsp;(sovětsky) filmových tvarů, která se&nbsp;stydlivě přiblížila k&nbsp;rotnému Maňasovi. Rotný Maňas rozpřáhl ruce a&nbsp;zvolal:</span></p>
          <p class="chunk" data-nb-ref-number="91" data-nb-words="12" data-nb-chars="69"><span class="idea" data-nb-ref-number="106" id="idea106" data-nb-words="12" data-nb-chars="69">„A&nbsp;vida! Márinka! Hleďme! Márinko, ty&nbsp;jsi svěží jako tank po&nbsp;údržbě!“</span></p>
          <p class="chunk" data-nb-ref-number="92" data-nb-words="102" data-nb-chars="617"><span class="idea" data-nb-ref-number="107" id="idea107" data-nb-words="102" data-nb-chars="617">Rotný si&nbsp;značně zakládal na&nbsp;tom vojenském přirovnání; vymyslil si&nbsp;je&nbsp;však dávno před obsazením role a&nbsp;v&nbsp;posluchačstvu, vizuálně vnímajícím dívčiny tvary, vyvolala metafora hlučné veselí. Dívka se&nbsp;začervenala ještě víc a&nbsp;její „Jdi mi&nbsp;k&nbsp;šípku, ty&nbsp;lichotníku!“ nebylo skoro slyšet. Poněkud lépe už&nbsp;bylo slyšet další slova role: „A&nbsp;kde jsi byl, Honzíku, minulou neděli? Čekala jsem tě…“ Na&nbsp;ně&nbsp;rotný Maňas sdílně odpověděl: „Nemohl jsem přijít, Márinko, měl jsem stráž u&nbsp;muničního skladu, víš, tam v&nbsp;habřině, co&nbsp;je&nbsp;ten velký triangulační bod, který je&nbsp;vidět odsud z&nbsp;města, asi padesát metrů od&nbsp;božích muk směrem na&nbsp;západ.“</span></p>
          <p class="chunk" data-nb-ref-number="93" data-nb-words="91" data-nb-chars="619"><span class="idea" data-nb-ref-number="108" id="idea108" data-nb-words="91" data-nb-chars="619">A&nbsp;to byla pointa rotného Maňase. Dívka z&nbsp;něho zázračně snadno vytáhla ještě podrobný popis úseků jednotlivých strážných i&nbsp;s&nbsp;dobou střídání, údaje o&nbsp;rozmístění jednotek v&nbsp;táboře, poplachový plán praporu, jména velitelů až&nbsp;po&nbsp;velitele divize, denní normy potravin, technické údaje o&nbsp;tankovém motoru, znění řádových nařízení o&nbsp;chování vojska na&nbsp;vycházce a&nbsp;datum narození ministra národní obrany, a&nbsp;potom mu&nbsp;vzorně svazácky vyčetla nedostatek bdělosti a&nbsp;ostražitosti. O&nbsp;tom, co&nbsp;hra symbolizuje, nemohl tedy mít nejmenší pochyby ani major Sádlo, jinak notoricky zaujatý proti jakékoliv nesrozumitelnosti v&nbsp;uměleckých dílech.</span></p>
          <p class="chunk" data-nb-ref-number="94" data-nb-words="44" data-nb-chars="305"><span class="idea" data-nb-ref-number="109" id="idea109" data-nb-words="44" data-nb-chars="305">Oba političtí, pokukujíce po&nbsp;majorově bezvýrazné tváři, se&nbsp;mohli utleskat. Dívka, barvou v&nbsp;obličeji připomínající malinu, odběhla za&nbsp;hromového potlesku mužstva ke&nbsp;svým dvěma soudružkám a&nbsp;na prostranství vážně vstoupil četař Kobliha s&nbsp;kytarou a&nbsp;s&nbsp;desátníkem Pískalem, aby zazpívali několik „písní pro duo“.</span></p>
          <p class="chunk" data-nb-ref-number="95" data-nb-words="184" data-nb-chars="1222"><span class="idea" data-nb-ref-number="110" id="idea110" data-nb-words="184" data-nb-chars="1222">Mezitím se&nbsp;baterie lahví na&nbsp;důstojnickém stole téměř z&nbsp;poloviny vyprázdnila a&nbsp;mužstvo mohlo vytáhnout zbytek svých ukrytých zdrojů a&nbsp;umístit jej viditelně před sebe. Úvodem k&nbsp;tomuto vývoji byl výbuch kapitána Matky, jenž po&nbsp;skončené aktovce udeřil halasně do&nbsp;stolu, junáckým krokem přistoupil k&nbsp;Maňasovi a&nbsp;se zvoláním „To se&nbsp;ti&nbsp;povedlo, ty&nbsp;kluku špekounská, špekounská!“ dal své masivní ruce dopadnout na&nbsp;roťákovo rameno. Pod tíhou takto materiálního projevu rotný sice poklesl v&nbsp;kolenou, ale zároveň se&nbsp;služebnicky zašklebil, čehož využili oba političtí, aby v&nbsp;třesoucích se&nbsp;rukou pozvedli číše a&nbsp;zvolali: „Ať žije soudruh kapitán!“ Připojil se&nbsp;k&nbsp;nim mečivý sopránek snaživého poručíka Hezkého a&nbsp;mlčky zvednuté poháry majora Sádla a&nbsp;Malinkatého ďábla, jakož i&nbsp;směsice nezřetelných a&nbsp;dost podezřelých zvolání z&nbsp;řad mužstva. Za&nbsp;ní, když už&nbsp;téměř umlkla, udělal dramatickou tečku opilý, avšak dobře slyšitelný hlas četaře z&nbsp;povolání Líbezného: „Ať žiju já!“ Naštěstí přesáhla již míra alkoholu požitého důstojníky míru jejich soudnosti a&nbsp;do cinkotu sklenic brnkly první akordy kytary četaře Koblihy. Duo, jež mělo být uměleckým vyvrcholením kulturně masového programu, nasadilo vážné obličeje a&nbsp;spustilo v&nbsp;tklivých terciích:</span></p>
        </section>
        <section>
          <blockquote class="chunk" data-nb-ref-number="96" data-nb-words="14" data-nb-chars="55">
            <p><em><span class="idea" data-nb-ref-number="111" id="idea111" data-nb-words="6" data-nb-chars="21">Dům&nbsp;– můj rodný dům –<br></span>
<span class="idea" data-nb-ref-number="112" id="idea112" data-nb-words="8" data-nb-chars="34">tam, kde bůvol a&nbsp;sob v&nbsp;prérii sní…</span></em></p>
          </blockquote>
        </section>
        <section>
          <p class="chunk" data-nb-ref-number="97" data-nb-words="70" data-nb-chars="504"><span class="idea" data-nb-ref-number="113" id="idea113" data-nb-words="70" data-nb-chars="504">Oplzlý tenor četaře Koblihy tvořil zvláštní témbrový kontrast k&nbsp;vykleštěnému diskantu desátníka Pískala. Do&nbsp;nemožnosti prodlužovaná vyznění dlouhých not, provázená žbluňkavými akordy, nesla se&nbsp;nad rychle tichnoucím šumem mezi vojíny i&nbsp;důstojníky, vznášela se&nbsp;nad cigaretovým kouřem, nad výpary vín a&nbsp;likérů a&nbsp;nad hlavami tří přítomných politruků a&nbsp;stoupala k&nbsp;výšinám jídelny, odkud nehybně zíraly portréty, ověnčené bezbarvými ozdobami z&nbsp;krepového papíru. Krvavými písmeny tam rudě zářila zvláštní hesla:</span></p>
        </section>
        <section>
          <p class="chunk" data-nb-ref-number="98" data-nb-words="4" data-nb-chars="28"><span class="idea" data-nb-ref-number="114" id="idea114" data-nb-words="4" data-nb-chars="28">KUPŘEDU ZA&nbsp;VYSOKOU IDEOVOST!</span></p>
          <p class="chunk" data-nb-ref-number="99" data-nb-words="3" data-nb-chars="17"><span class="idea" data-nb-ref-number="115" id="idea115" data-nb-words="3" data-nb-chars="17">KUPŘEDU ZA&nbsp;VLAST!</span></p>
          <p class="chunk" data-nb-ref-number="100" data-nb-words="5" data-nb-chars="30"><span class="idea" data-nb-ref-number="116" id="idea116" data-nb-words="5" data-nb-chars="30">ZPÁTKY NI&nbsp;KROK ZA&nbsp;SOCIALISMUS!</span></p>
        </section>
        <section>
          <blockquote class="chunk" data-nb-ref-number="101" data-nb-words="11" data-nb-chars="53">
            <p><em><span class="idea" data-nb-ref-number="117" id="idea117" data-nb-words="6" data-nb-chars="21">Dům&nbsp;– můj rodný dům –<br></span>
<span class="idea" data-nb-ref-number="118" id="idea118" data-nb-words="5" data-nb-chars="32">ostrov pohádek a&nbsp;sladkých snůůů…</span></em></p>
          </blockquote>
        </section>
        <section>
          <p class="chunk" data-nb-ref-number="102" data-nb-words="135" data-nb-chars="917"><span class="idea" data-nb-ref-number="119" id="idea119" data-nb-words="135" data-nb-chars="917">zpíval desátník Pískal vysokou fistulkou, četař Kobliha odvážně zabíral do&nbsp;přibližně vyladěných strun a&nbsp;nitry shromážděných pohybovalo pohnutí. Sprostý nadporučík Kámen (stála před ním dobře využitá láhev chartreusky) dal se&nbsp;dokonce do&nbsp;breku, a&nbsp;jakmile píseň dozněla, počal výbušně tleskat. Duo mělo rozhodný úspěch, a&nbsp;dřív než mohl něco poznamenat Malinkatý ďábel, spustilo další píseň. Stejně jako v&nbsp;případě <em>Pochodu SNB</em> přizpůsobili si&nbsp;oba lidoví umělci poněkud text s&nbsp;ohledem na&nbsp;zbraň, u&nbsp;které sloužili, a&nbsp;to zcela bez ohledu na&nbsp;obsah díla, vzniklého v&nbsp;dílně textařů pro útvary Pohraniční stráže. Pod vlivem ohlasu prvního čísla prodlužovali dlouhé vokály ještě virtuózněji a&nbsp;podivné guturální zvuky, vkládané do&nbsp;slov tam, kde nedopatřením připadla krátká slabika na&nbsp;dlouhou notu, zvyšovaly hypnotické kouzlo songu. Baladická hypnóza se&nbsp;zmocňovala srdcí vojáků, nevyjímaje ani tvrdé srdce kapitánovo. A&nbsp;pěvci pěli:</span></p>
        </section>
        <section>
          <blockquote class="chunk" data-nb-ref-number="103" data-nb-words="13" data-nb-chars="80">
            <p><em><span class="idea" data-nb-ref-number="120" id="idea120" data-nb-words="3" data-nb-chars="19">Tahám, kde Vlhátavá<br></span>
<span class="idea" data-nb-ref-number="121" id="idea121" data-nb-words="3" data-nb-chars="20">tohók si&nbsp;prohórvavá,<br></span>
<span class="idea" data-nb-ref-number="122" id="idea122" data-nb-words="4" data-nb-chars="23">mlahády tahánkistá&nbsp;– há</span>
&nbsp;
<span class="idea" data-nb-ref-number="123" id="idea123" data-nb-words="3" data-nb-chars="18">nahá straží stává.</span></em></p>
          </blockquote>
        </section>
        <section>
          <blockquote class="chunk" data-nb-ref-number="104" data-nb-words="16" data-nb-chars="84">
            <p><em><span class="idea" data-nb-ref-number="124" id="idea124" data-nb-words="3" data-nb-chars="18">V&nbsp;ruhůce sahámopál<br></span>
<span class="idea" data-nb-ref-number="125" id="idea125" data-nb-words="4" data-nb-chars="22">ohóstre hlehédi v&nbsp;dál,<br></span>
<span class="idea" data-nb-ref-number="126" id="idea126" data-nb-words="6" data-nb-chars="23">aháby klihýd a&nbsp;mí&nbsp;– hýr<br></span>
<span class="idea" data-nb-ref-number="127" id="idea127" data-nb-words="3" data-nb-chars="21">všehém nam uhůhlidál.</span></em></p>
          </blockquote>
        </section>
        <section>
          <blockquote class="chunk" data-nb-ref-number="105" data-nb-words="12" data-nb-chars="77">
            <p><em><span class="idea" data-nb-ref-number="128" id="idea128" data-nb-words="3" data-nb-chars="17">V&nbsp;sihýti uhůkladů<br></span>
<span class="idea" data-nb-ref-number="129" id="idea129" data-nb-words="3" data-nb-chars="19">zehém jak zaháhradů<br></span>
<span class="idea" data-nb-ref-number="130" id="idea130" data-nb-words="4" data-nb-chars="24">střehéži tahánkistá&nbsp;– há</span>
&nbsp;
<span class="idea" data-nb-ref-number="131" id="idea131" data-nb-words="2" data-nb-chars="17">prohóti Zahápadů.</span></em></p>
          </blockquote>
        </section>
        <section>
          <blockquote class="chunk" data-nb-ref-number="106" data-nb-words="15" data-nb-chars="97">
            <p><em><span class="idea" data-nb-ref-number="132" id="idea132" data-nb-words="3" data-nb-chars="25">Jehého tvrrrrrrrda pěhést<br></span>
<span class="idea" data-nb-ref-number="133" id="idea133" data-nb-words="3" data-nb-chars="25">drrrrrrrti zrahádcu lést,<br></span>
<span class="idea" data-nb-ref-number="134" id="idea134" data-nb-words="5" data-nb-chars="24">čahásto muhůsi všá&nbsp;– hák<br></span>
<span class="idea" data-nb-ref-number="135" id="idea135" data-nb-words="4" data-nb-chars="23">druhůha k&nbsp;hrohóbu nést.</span></em></p>
          </blockquote>
        </section>
        <section>
          <blockquote class="chunk" data-nb-ref-number="107" data-nb-words="12" data-nb-chars="83">
            <p><em><span class="idea" data-nb-ref-number="136" id="idea136" data-nb-words="3" data-nb-chars="19">Přehésto ahále všák<br></span>
<span class="idea" data-nb-ref-number="137" id="idea137" data-nb-words="2" data-nb-chars="18">mlahády tahánkistá<br></span>
<span class="idea" data-nb-ref-number="138" id="idea138" data-nb-words="4" data-nb-chars="23">nehélka nehézradí&nbsp;– hý,<br></span>
<span class="idea" data-nb-ref-number="139" id="idea139" data-nb-words="3" data-nb-chars="23">jehénom zbyhýstři zrák.</span></em></p>
          </blockquote>
        </section>
        <section>
          <blockquote class="chunk" data-nb-ref-number="108" data-nb-words="16" data-nb-chars="96">
            <p><em><span class="idea" data-nb-ref-number="140" id="idea140" data-nb-words="4" data-nb-chars="23">Vihý, že&nbsp;přihýde čahás,<br></span>
<span class="idea" data-nb-ref-number="141" id="idea141" data-nb-words="4" data-nb-chars="23">kdyhý se&nbsp;vraháti zahás,<br></span>
<span class="idea" data-nb-ref-number="142" id="idea142" data-nb-words="5" data-nb-chars="26">sehé svým děhévčatké&nbsp;– hém<br></span>
<span class="idea" data-nb-ref-number="143" id="idea143" data-nb-words="3" data-nb-chars="24">prohóžit štěhésti jahás!</span></em></p>
          </blockquote>
        </section>
        <section>
          <p class="chunk" data-nb-ref-number="109" data-nb-words="118" data-nb-chars="813"><span class="idea" data-nb-ref-number="144" id="idea144" data-nb-words="118" data-nb-chars="813">Zatroubily celé skupiny umazaných kapesníků, v&nbsp;porostu tváří se&nbsp;utvořily vlhké pěšinky. Nadporučík Růžička se&nbsp;v&nbsp;bouři jásotu nadšeně naklonil k&nbsp;majoru Sádlovi a&nbsp;prohodil, že&nbsp;naši vojáci mají srdce na&nbsp;pravém místě a&nbsp;vhodná písnička je&nbsp;dovede dojmout, stejně jako zas nakonec nějaká jiná je&nbsp;dovede nadchnout k&nbsp;nejvyšším metám a&nbsp;výkonům. Major Sádlo neodpověděl, protože již nevládl jazykem. Ale ani to&nbsp;nebylo třeba, neboť zpěváci se&nbsp;opět rozezpívali a&nbsp;nová píseň slibovala, že&nbsp;se&nbsp;zalíbí i&nbsp;Malinkatému ďáblovi. Ohlásili ji&nbsp;jako „lidovou píseň z&nbsp;Havaje proti imperialistům a&nbsp;vykořisťovatelům“, a&nbsp;poručík Hospodin vybuchl v&nbsp;spontánní potlesk, bohužel sólový, neboť většina diváků zachovala po&nbsp;úvodu nedůvěřivé mlče­ní. Přednesem protiimperialistické pokrokové písně překonali však crooneři všechny rekordy medovitosti:</span></p>
        </section>
        <section>
          <blockquote class="chunk" data-nb-ref-number="110" data-nb-words="9" data-nb-chars="51">
            <p><em><span class="idea" data-nb-ref-number="145" id="idea145" data-nb-words="4" data-nb-chars="21">Havaj, ty&nbsp;země písní,<br></span>
<span class="idea" data-nb-ref-number="146" id="idea146" data-nb-words="4" data-nb-chars="22">Havaj, proč tebe tísní<br></span>
<span class="idea" data-nb-ref-number="147" id="idea147" data-nb-words="1" data-nb-chars="8">dolááár…</span></em></p>
          </blockquote>
        </section>
        <section>
          <p class="chunk" data-nb-ref-number="111" data-nb-words="7" data-nb-chars="49"><span class="idea" data-nb-ref-number="148" id="idea148" data-nb-words="7" data-nb-chars="49">Tak započala chmurná lidová balada a&nbsp;pokračovala:</span></p>
        </section>
        <section>
          <blockquote class="chunk" data-nb-ref-number="112" data-nb-words="14" data-nb-chars="76">
            <p><em><span class="idea" data-nb-ref-number="149" id="idea149" data-nb-words="3" data-nb-chars="22">Havajská krásko snědá,<br></span>
<span class="idea" data-nb-ref-number="150" id="idea150" data-nb-words="4" data-nb-chars="21">bankéř tvé tělo hledá<br></span>
<span class="idea" data-nb-ref-number="151" id="idea151" data-nb-words="5" data-nb-chars="22">a&nbsp;za svůj dolar skoupý<br></span>
<span class="idea" data-nb-ref-number="152" id="idea152" data-nb-words="2" data-nb-chars="11">tě&nbsp;koupííí…</span></em></p>
          </blockquote>
        </section>
        <section>
          <blockquote class="chunk" data-nb-ref-number="113" data-nb-words="15" data-nb-chars="84">
            <p><em><span class="idea" data-nb-ref-number="153" id="idea153" data-nb-words="4" data-nb-chars="22">V&nbsp;travnaté chýše stínu<br></span>
<span class="idea" data-nb-ref-number="154" id="idea154" data-nb-words="5" data-nb-chars="25">krev ztiší ve&nbsp;tvém klínu.<br></span>
<span class="idea" data-nb-ref-number="155" id="idea155" data-nb-words="3" data-nb-chars="19">Zapomeneš pro lásku<br></span>
<span class="idea" data-nb-ref-number="156" id="idea156" data-nb-words="3" data-nb-chars="18">na&nbsp;rasovou otázku…</span></em></p>
          </blockquote>
        </section>
        <section>
          <p class="chunk" data-nb-ref-number="114" data-nb-words="25" data-nb-chars="186"><span class="idea" data-nb-ref-number="157" id="idea157" data-nb-words="25" data-nb-chars="186">Pádná ideová pointa rozehřála srdce poručíka Hospodina, který s&nbsp;úlevou zaznamenal, že&nbsp;po&nbsp;pregnantním dvojverší se&nbsp;Ďáblův obličej poněkud rozjasnil. Pěvci pokračovali s&nbsp;rostoucím zápalem:</span></p>
        </section>
        <section>
          <blockquote class="chunk" data-nb-ref-number="115" data-nb-words="15" data-nb-chars="85">
            <p><em><span class="idea" data-nb-ref-number="158" id="idea158" data-nb-words="4" data-nb-chars="21">Havaj, ty&nbsp;země květů,<br></span>
<span class="idea" data-nb-ref-number="159" id="idea159" data-nb-words="3" data-nb-chars="19">zpíváš celému světu<br></span>
<span class="idea" data-nb-ref-number="160" id="idea160" data-nb-words="4" data-nb-chars="18">o&nbsp;lásce, jež není.<br></span>
<span class="idea" data-nb-ref-number="161" id="idea161" data-nb-words="4" data-nb-chars="27">Dolar, ten všechno změnííí…</span></em></p>
          </blockquote>
        </section>
        <section>
          <blockquote class="chunk" data-nb-ref-number="116" data-nb-words="11" data-nb-chars="69">
            <p><em><span class="idea" data-nb-ref-number="162" id="idea162" data-nb-words="3" data-nb-chars="21">Slunce, palmové háje,<br></span>
<span class="idea" data-nb-ref-number="163" id="idea163" data-nb-words="5" data-nb-chars="23">láska, to&nbsp;jsou jen báje<br></span>
<span class="idea" data-nb-ref-number="164" id="idea164" data-nb-words="3" data-nb-chars="25">havajských kytár sněnííí…</span></em></p>
          </blockquote>
        </section>
        <section>
          <p class="chunk" data-nb-ref-number="117" data-nb-words="36" data-nb-chars="218"><span class="idea" data-nb-ref-number="165" id="idea165" data-nb-words="36" data-nb-chars="218">V&nbsp;sále, kde by&nbsp;uslyšel dopadnout na&nbsp;zem sirku, rozlehly se&nbsp;vzlyky četaře z&nbsp;povolání Líbezného. Takový ohlas povzbudil duo k&nbsp;ještě soustředěnějšímu útoku na&nbsp;city vojsk, a&nbsp;Kobliha s&nbsp;Pískalem pěli dál v&nbsp;tklivých terciích:</span></p>
        </section>
        <section>
          <blockquote class="chunk" data-nb-ref-number="118" data-nb-words="12" data-nb-chars="66">
            <p><em><span class="idea" data-nb-ref-number="166" id="idea166" data-nb-words="3" data-nb-chars="20">Kanaki silný, snědý,<br></span>
<span class="idea" data-nb-ref-number="167" id="idea167" data-nb-words="3" data-nb-chars="18">není to&nbsp;naposledy,<br></span>
<span class="idea" data-nb-ref-number="168" id="idea168" data-nb-words="4" data-nb-chars="17">co&nbsp;ruka bílé paní<br></span>
<span class="idea" data-nb-ref-number="169" id="idea169" data-nb-words="2" data-nb-chars="11">tě&nbsp;zmámííí…</span></em></p>
          </blockquote>
        </section>
        <section>
          <blockquote class="chunk" data-nb-ref-number="119" data-nb-words="13" data-nb-chars="78">
            <p><em><span class="idea" data-nb-ref-number="170" id="idea170" data-nb-words="4" data-nb-chars="21">Až vyjde slunce rudé,<br></span>
<span class="idea" data-nb-ref-number="171" id="idea171" data-nb-words="3" data-nb-chars="20">milenkou tvojí bude,<br></span>
<span class="idea" data-nb-ref-number="172" id="idea172" data-nb-words="3" data-nb-chars="19">zapomeneš pro lásku<br></span>
<span class="idea" data-nb-ref-number="173" id="idea173" data-nb-words="3" data-nb-chars="18">na&nbsp;rasovou otázku…</span></em></p>
          </blockquote>
        </section>
        <section>
          <p class="chunk" data-nb-ref-number="120" data-nb-words="45" data-nb-chars="270"><span class="idea" data-nb-ref-number="174" id="idea174" data-nb-words="45" data-nb-chars="270">Četař z&nbsp;povolání Líbezný už&nbsp;to&nbsp;nevydržel. Vstal, a&nbsp;shodiv ze&nbsp;stolu několik sklenic, vyvrávoral středem sálu ven na&nbsp;záchod, kvíleje hlasem smíšeným se&nbsp;slzami: „Maminkóóó, kup mi&nbsp;koníčkááá!“ Jeho hlas dozněl na&nbsp;chodbě venku a&nbsp;v&nbsp;sále se&nbsp;chýlila ke&nbsp;konci píseň lidového dua:</span></p>
        </section>
        <section>
          <blockquote class="chunk" data-nb-ref-number="121" data-nb-words="11" data-nb-chars="70">
            <p><em><span class="idea" data-nb-ref-number="175" id="idea175" data-nb-words="4" data-nb-chars="21">Havaj, ty&nbsp;země květů,<br></span>
<span class="idea" data-nb-ref-number="176" id="idea176" data-nb-words="4" data-nb-chars="23">lžeš lásku celému světu<br></span>
<span class="idea" data-nb-ref-number="177" id="idea177" data-nb-words="3" data-nb-chars="26">havajských kytár sněnííím…</span></em></p>
          </blockquote>
        </section>
        <section>
          <p class="chunk" data-nb-ref-number="122" data-nb-words="152" data-nb-chars="1060"><span class="idea" data-nb-ref-number="178" id="idea178" data-nb-words="152" data-nb-chars="1060">Ještě prudký úder prstů přes struny a&nbsp;elegantní půlkruh, opsaný kytaristovou pravicí, končící v&nbsp;neurčitu, a&nbsp;dlouhý, vyznívající, poněkud rozladěný akord, sladký, medový… a&nbsp;potom zuřivý potlesk, volání slávy, cinkot sklenic, padání pod stůl, vylézání na&nbsp;stůl, řev, volání a&nbsp;brekot. Železný nadporučík Pinkas se&nbsp;zhroutil na&nbsp;desku hodovní tabule a&nbsp;jeho prořídlé vlasy odpluly po&nbsp;hladině rozlité whisky. Sprostý nadporučík Kámen objal Malinkatého ďábla a&nbsp;tím, že&nbsp;se&nbsp;mu&nbsp;mermomocí snažil vtisknout polibek, zabránil tomu poněkud také dojatému, ale přesto bdělému a&nbsp;ostražitému důstojníkovi kriticky promluvit. Janinka zachytila pohled rotného a&nbsp;lehounce pokynula hlavou směrem ke&nbsp;dveřím. Rotný se&nbsp;vytratil z&nbsp;místnosti. Na&nbsp;prostranství mezi stoly vběhlo narychlo zimprovizované kvarteto, povzbuzené úspěchem dua a&nbsp;stavem přítomných důstojníků, a&nbsp;ve složení četař ing.&nbsp;Krajta, četař ing. Vytáhlý, vojín Bamza a&nbsp;desátník Střevlíček spustilo vesele žalobnou melodii. Poručík Hospodin a&nbsp;nadporučík Růžička, téměř již ukolébaní v&nbsp;jistotu, strnuli, jako by&nbsp;je&nbsp;zasáhl blesk:</span></p>
        </section>
        <section>
          <blockquote class="chunk" data-nb-ref-number="123" data-nb-words="17" data-nb-chars="87">
            <p><em><span class="idea" data-nb-ref-number="179" id="idea179" data-nb-words="3" data-nb-chars="21">V&nbsp;roce jedenapadesát,<br></span>
<span class="idea" data-nb-ref-number="180" id="idea180" data-nb-words="3" data-nb-chars="18">kdy sem narukoval,<br></span>
<span class="idea" data-nb-ref-number="181" id="idea181" data-nb-words="6" data-nb-chars="28">ten chlap by&nbsp;ůž&nbsp;nemusel žít,<br></span>
<span class="idea" data-nb-ref-number="182" id="idea182" data-nb-words="5" data-nb-chars="20">co&nbsp;mě&nbsp;na&nbsp;vojnu vzál!</span></em></p>
          </blockquote>
        </section>
        <section>
          <p class="chunk" data-nb-ref-number="124" data-nb-words="29" data-nb-chars="197"><span class="idea" data-nb-ref-number="183" id="idea183" data-nb-words="29" data-nb-chars="197">Koutkem oka spatřil poručík Hospodin, jak sebou Malinkatý ďábel v&nbsp;náručí nadporučíka Kamena začal prudce škubat. Druhým okem zahlédl, že&nbsp;kapitán Matka se&nbsp;vztyčil a&nbsp;bedlivě naslouchá. Kvarteto pělo:</span></p>
        </section>
        <section>
          <blockquote class="chunk" data-nb-ref-number="125" data-nb-words="16" data-nb-chars="82">
            <p><em><span class="idea" data-nb-ref-number="184" id="idea184" data-nb-words="4" data-nb-chars="25">Do Kobylce sem narůkoval,<br></span>
<span class="idea" data-nb-ref-number="185" id="idea185" data-nb-words="3" data-nb-chars="16">do&nbsp;města málehó,<br></span>
<span class="idea" data-nb-ref-number="186" id="idea186" data-nb-words="5" data-nb-chars="23">dyby tak míly pámbu dal<br></span>
<span class="idea" data-nb-ref-number="187" id="idea187" data-nb-words="4" data-nb-chars="18">a&nbsp;práštil dó&nbsp;něhó!</span></em></p>
          </blockquote>
        </section>
        <section>
          <p class="chunk" data-nb-ref-number="126" data-nb-words="15" data-nb-chars="102"><span class="idea" data-nb-ref-number="188" id="idea188" data-nb-words="15" data-nb-chars="102">Kapitán Matka se&nbsp;neobyčejně energicky vymrštil ze&nbsp;židle, ale místo velitelského zásahu s&nbsp;chutí zařval:</span></p>
          <p class="chunk" data-nb-ref-number="127" data-nb-words="14" data-nb-chars="69"><span class="idea" data-nb-ref-number="189" id="idea189" data-nb-words="14" data-nb-chars="69">„Tak chlapi, a&nbsp;teď tu&nbsp;naší, tu&nbsp;naší, tu&nbsp;bolševickou! Kámen&nbsp;– ke&nbsp;mně!“</span></p>
          <p class="chunk" data-nb-ref-number="128" data-nb-words="29" data-nb-chars="194"><span class="idea" data-nb-ref-number="190" id="idea190" data-nb-words="29" data-nb-chars="194">Kupodivu, sprostý nadporučík Kámen, v&nbsp;plnění rozkazů obvykle laxní, povolil sevření a&nbsp;nechal polozadušeného Ďábla dutě dopadnout na&nbsp;sedadlo. V&nbsp;mžiku se&nbsp;oba důstojníci dali do&nbsp;zpěvu bojové písně:</span></p>
        </section>
        <section>
          <blockquote class="chunk" data-nb-ref-number="129" data-nb-words="19" data-nb-chars="114">
            <p><em><span class="idea" data-nb-ref-number="191" id="idea191" data-nb-words="4" data-nb-chars="22">My sme rudí bolševící,<br></span>
<span class="idea" data-nb-ref-number="192" id="idea192" data-nb-words="3" data-nb-chars="21">s&nbsp;kapitálem nehrajem!<br></span>
<span class="idea" data-nb-ref-number="193" id="idea193" data-nb-words="4" data-nb-chars="24">My&nbsp;to&nbsp;vždycky vyhrávali,<br></span>
<span class="idea" data-nb-ref-number="194" id="idea194" data-nb-words="4" data-nb-chars="24">my&nbsp;to&nbsp;vždycky vyhrávali,<br></span>
<span class="idea" data-nb-ref-number="195" id="idea195" data-nb-words="4" data-nb-chars="23">my&nbsp;to&nbsp;vždycky vyhrajem!</span></em></p>
          </blockquote>
        </section>
        <section>
          <p class="chunk" data-nb-ref-number="130" data-nb-words="26" data-nb-chars="160"><span class="idea" data-nb-ref-number="196" id="idea196" data-nb-words="26" data-nb-chars="160">Na&nbsp;tomto místě přiblížil se&nbsp;k&nbsp;nim četař Kobliha s&nbsp;kytarou, a&nbsp;zachytiv povědomou melodii, počal ji&nbsp;loajálně doprovázet. Důstojníci se&nbsp;vzali kolem krku a&nbsp;přidali:</span></p>
        </section>
        <section>
          <blockquote class="chunk" data-nb-ref-number="131" data-nb-words="18" data-nb-chars="106">
            <p><em><span class="idea" data-nb-ref-number="197" id="idea197" data-nb-words="4" data-nb-chars="23">Říkají nám rudej teror,<br></span>
<span class="idea" data-nb-ref-number="198" id="idea198" data-nb-words="2" data-nb-chars="20">Gottwaldovi derviši.<br></span>
<span class="idea" data-nb-ref-number="199" id="idea199" data-nb-words="5" data-nb-chars="23">My&nbsp;jim za&nbsp;to&nbsp;postavíme,<br></span>
<span class="idea" data-nb-ref-number="200" id="idea200" data-nb-words="5" data-nb-chars="22">my&nbsp;jim za&nbsp;to&nbsp;postavíme<br></span>
<span class="idea" data-nb-ref-number="201" id="idea201" data-nb-words="2" data-nb-chars="18">šibenici nejvyšší!</span></em></p>
          </blockquote>
        </section>
        <section>
          <p class="chunk" data-nb-ref-number="132" data-nb-words="30" data-nb-chars="210"><span class="idea" data-nb-ref-number="202" id="idea202" data-nb-words="30" data-nb-chars="210">Strženo vervou interpretace, připojilo se&nbsp;k&nbsp;nim i&nbsp;několik ožralých vojínů, a&nbsp;po chvíli nesměle, šilhajíce, i&nbsp;oba politrukové. Kouřem zněly závěrečné verše bojové písně, kterou však revoluční zpěvníky neuváděly:</span></p>
        </section>
        <section>
          <blockquote class="chunk" data-nb-ref-number="133" data-nb-words="21" data-nb-chars="127">
            <p><em><span class="idea" data-nb-ref-number="203" id="idea203" data-nb-words="5" data-nb-chars="28">Až nám soudruh Gottwald vydá<br></span>
<span class="idea" data-nb-ref-number="204" id="idea204" data-nb-words="5" data-nb-chars="23">k&nbsp;útoku rozkaz z&nbsp;Prahy,<br></span>
<span class="idea" data-nb-ref-number="205" id="idea205" data-nb-words="4" data-nb-chars="29">pak najednou všem buržoustum,<br></span>
<span class="idea" data-nb-ref-number="206" id="idea206" data-nb-words="4" data-nb-chars="28">pak najednou všem buržoustum<br></span>
<span class="idea" data-nb-ref-number="207" id="idea207" data-nb-words="3" data-nb-chars="19">poletěj dólu hlavy!</span></em></p>
          </blockquote>
        </section>
        <section>
          <p class="chunk" data-nb-ref-number="134" data-nb-words="45" data-nb-chars="305"><span class="idea" data-nb-ref-number="208" id="idea208" data-nb-words="45" data-nb-chars="305">Většina přítomných byla již natolik rozjařena, že&nbsp;sbratřující účinek alkoholu otupil ostny třídní nenávisti a&nbsp;vystoupení štábu bylo přijato s&nbsp;potleskem. Ale kvarteto četaře ing. Krajty se&nbsp;nehodlalo dát přetrumfnout. Na&nbsp;revoluční píseň z&nbsp;doby předúnorové navázala jiná, jejíž text pocházel z&nbsp;doby po&nbsp;únoru:</span></p>
        </section>
        <section>
          <blockquote class="chunk" data-nb-ref-number="135" data-nb-words="23" data-nb-chars="108">
            <p><em><span class="idea" data-nb-ref-number="209" id="idea209" data-nb-words="5" data-nb-chars="29">Nám třída dělníků zbraň dala,<br></span>
<span class="idea" data-nb-ref-number="210" id="idea210" data-nb-words="8" data-nb-chars="31">teď stát s&nbsp;ní musim den co&nbsp;den.<br></span>
<span class="idea" data-nb-ref-number="211" id="idea211" data-nb-words="6" data-nb-chars="24">Už&nbsp;áby si&nbsp;jí&nbsp;zase vzála.<br></span>
<span class="idea" data-nb-ref-number="212" id="idea212" data-nb-words="4" data-nb-chars="24">Pak téprv budu spokojen!</span></em>
              &nbsp;</p>
          </blockquote>
        </section>
        <section>
          <p class="chunk" data-nb-ref-number="136" data-nb-words="40" data-nb-chars="278"><span class="idea" data-nb-ref-number="213" id="idea213" data-nb-words="40" data-nb-chars="278">Byla to&nbsp;provokace a&nbsp;překvapivě probudila smysl pro důstojnickou čest u&nbsp;sprostého nadporučíka Kamena. Znovu uchopil kapitána Matku kolem krku, z&nbsp;druhé strany stiskl poručíka Hospodina, zadupal nohou v&nbsp;rajtce a&nbsp;spustil za&nbsp;doprovodu četaře Koblihy chmurný zpěv rázu fatalistického:</span></p>
        </section>
        <section>
          <blockquote class="chunk" data-nb-ref-number="137" data-nb-words="23" data-nb-chars="127">
            <p><em><span class="idea" data-nb-ref-number="214" id="idea214" data-nb-words="7" data-nb-chars="30">Až k&nbsp;nám přídou hoši z&nbsp;jůesej,<br></span>
<span class="idea" data-nb-ref-number="215" id="idea215" data-nb-words="6" data-nb-chars="36">tak nás na&nbsp;útvarech všechny voběsej!<br></span>
<span class="idea" data-nb-ref-number="216" id="idea216" data-nb-words="6" data-nb-chars="33">Tak nás na&nbsp;útvarech, na&nbsp;útvarech,<br></span>
<span class="idea" data-nb-ref-number="217" id="idea217" data-nb-words="4" data-nb-chars="28">na&nbsp;útvarech všechny voběsej!</span></em></p>
          </blockquote>
        </section>
        <section>
          <p class="chunk" data-nb-ref-number="138" data-nb-words="22" data-nb-chars="145"><span class="idea" data-nb-ref-number="218" id="idea218" data-nb-words="22" data-nb-chars="145">Do&nbsp;toho vpadlo kvarteto četaře ing. Krajty optimistickým polkovým rytmem. K&nbsp;jeho refrénu se&nbsp;spontánně přidali <em>tutti</em>, pokud jim to&nbsp;stav dovoloval:</span></p>
        </section>
        <section>
          <blockquote class="chunk" data-nb-ref-number="139" data-nb-words="37" data-nb-chars="185">
            <p><em><span class="idea" data-nb-ref-number="219" id="idea219" data-nb-words="6" data-nb-chars="26">Když sme jeli na&nbsp;tu&nbsp;vojnu,<br></span>
<span class="idea" data-nb-ref-number="220" id="idea220" data-nb-words="3" data-nb-chars="19">zpívali sme vesele.<br></span>
<span class="idea" data-nb-ref-number="221" id="idea221" data-nb-words="4" data-nb-chars="21">To&nbsp;sme eště nevěděli,<br></span>
<span class="idea" data-nb-ref-number="222" id="idea222" data-nb-words="6" data-nb-chars="23">do&nbsp;jaký dem prdele&nbsp;– a!<br></span>
<span class="idea" data-nb-ref-number="223" id="idea223" data-nb-words="6" data-nb-chars="32">Vojná, vojná&nbsp;– vojna neni kojná!<br></span>
<span class="idea" data-nb-ref-number="224" id="idea224" data-nb-words="6" data-nb-chars="32">Vojná, vojná&nbsp;– vojna neni kojná!<br></span>
<span class="idea" data-nb-ref-number="225" id="idea225" data-nb-words="6" data-nb-chars="32">Vojná, vojná&nbsp;– vojna neni kojná!</span></em></p>
          </blockquote>
        </section>
        <section>
          <p class="chunk" data-nb-ref-number="140" data-nb-words="57" data-nb-chars="349"><span class="idea" data-nb-ref-number="226" id="idea226" data-nb-words="57" data-nb-chars="349">A&nbsp;tehdy se&nbsp;stalo něco hrozného. Sálem zazněl ostrý třesk pistole, všichni rázem zmlkli a&nbsp;strnuli. Na&nbsp;stole důstojníků stál Malinkatý ďábel a&nbsp;držel v&nbsp;ruce kouřící revolver. V&nbsp;rohu místnosti se&nbsp;snášel obláček prachu z&nbsp;omítky, kde se&nbsp;kulka zabodla do&nbsp;stropu, a&nbsp;padal zvolna na&nbsp;hlavy vyburcovaných zpěváků. Ďábel využil ticha, zamával pistolí a&nbsp;zaječel:</span></p>
          <p class="chunk" data-nb-ref-number="141" data-nb-words="7" data-nb-chars="49"><span class="idea" data-nb-ref-number="227" id="idea227" data-nb-words="7" data-nb-chars="49">„Vojáci! Okamžitě se&nbsp;rozejděte do&nbsp;svých ubikací!“</span></p>
          <p class="chunk" data-nb-ref-number="142" data-nb-words="22" data-nb-chars="153"><span class="idea" data-nb-ref-number="228" id="idea228" data-nb-words="22" data-nb-chars="153">Udělal dramatickou pauzu. Dramatickou pauzu porušilo po&nbsp;chvíli hučení, které se&nbsp;pomalu zvedalo a&nbsp;zvedalo. Malinkatý ďábel se&nbsp;proto rychle rozječel znova:</span></p>
          <p class="chunk" data-nb-ref-number="143" data-nb-words="44" data-nb-chars="299"><span class="idea" data-nb-ref-number="229" id="idea229" data-nb-words="44" data-nb-chars="299">„Nestrpím, aby tu&nbsp;byla urážena dělnická třída, naše vlast a&nbsp;naše lidově demokratická armáda! Zdá se, že&nbsp;vám dva roky politického školení, soudruzi, nestačily! Takhle jste plnil svoje povinnosti, soudruhu nadporučíku?“ obrátil se&nbsp;na&nbsp;Růžičku. Politruk realisticky zezelenal a&nbsp;pokusily se&nbsp;o&nbsp;něj mdloby.</span></p>
          <p class="chunk" data-nb-ref-number="144" data-nb-words="40" data-nb-chars="297"><span class="idea" data-nb-ref-number="230" id="idea230" data-nb-words="40" data-nb-chars="297">„Takhle si&nbsp;vážíte vymožeností, které vám dal náš lidově demokratický stát, soudruzi?“ obrátil se&nbsp;Ďábel na&nbsp;shromáždění. „Tohle má&nbsp;být večírek na&nbsp;rozloučenou s&nbsp;nejčestnější povinností lidově demokratického občana? Pěkně jste se&nbsp;vybarvili, soudruzi! Chováte se&nbsp;jako banda nejzavilejších reakcionářů!“</span></p>
          <p class="chunk" data-nb-ref-number="145" data-nb-words="17" data-nb-chars="98"><span class="idea" data-nb-ref-number="231" id="idea231" data-nb-words="17" data-nb-chars="98">Hučení v&nbsp;sále zarezonovalo. Z&nbsp;davu vystoupil rotný Soudek s&nbsp;lahví v&nbsp;ruce a&nbsp;oslovil hrozivě majora:</span></p>
          <p class="chunk" data-nb-ref-number="146" data-nb-words="9" data-nb-chars="48"><span class="idea" data-nb-ref-number="232" id="idea232" data-nb-words="9" data-nb-chars="48">„Co tu&nbsp;plkáš, skrčku? Kdo je&nbsp;u&nbsp;tebe reakcionář?“</span></p>
          <p class="chunk" data-nb-ref-number="147" data-nb-words="2" data-nb-chars="16"><span class="idea" data-nb-ref-number="233" id="idea233" data-nb-words="2" data-nb-chars="16">Majorek zařičel:</span></p>
          <p class="chunk" data-nb-ref-number="148" data-nb-words="29" data-nb-chars="168"><span class="idea" data-nb-ref-number="234" id="idea234" data-nb-words="29" data-nb-chars="168">„Zítra se&nbsp;budete hlásit u&nbsp;svého velitele!“ zarazil se&nbsp;a&nbsp;opravil: „U&nbsp;velitele divize! A&nbsp;vy taky, soudruhu kapitáne!“ obrátil se&nbsp;k&nbsp;Matkovi. Matka srazil paty a&nbsp;řekl tupě:</span></p>
          <p class="chunk" data-nb-ref-number="149" data-nb-words="1" data-nb-chars="10"><span class="idea" data-nb-ref-number="235" id="idea235" data-nb-words="1" data-nb-chars="10">„Provedu!“</span></p>
          <p class="chunk" data-nb-ref-number="150" data-nb-words="17" data-nb-chars="103"><span class="idea" data-nb-ref-number="236" id="idea236" data-nb-words="17" data-nb-chars="103">„A&nbsp;teď rozchod!“ zaječel Ďábel. Zdvihl se&nbsp;orkán hlasů, mezi nimi opět silně vynikl hlas rotného Soudka:</span></p>
          <p class="chunk" data-nb-ref-number="151" data-nb-words="6" data-nb-chars="38"><span class="idea" data-nb-ref-number="237" id="idea237" data-nb-words="6" data-nb-chars="38">„Vyhoďte ho!“ volal ten hlas nabádavě.</span></p>
          <p class="chunk" data-nb-ref-number="152" data-nb-words="34" data-nb-chars="231"><span class="idea" data-nb-ref-number="238" id="idea238" data-nb-words="34" data-nb-chars="231">„Prožeňte mu&nbsp;šunky!“ ozval se&nbsp;drze vojín Bamza. Hlasy sílily, divočely a&nbsp;kolem majorka se&nbsp;stáhl nebezpečný kruh. Poručík Hospodin a&nbsp;nadporučík Růžička, oba smrtelně bledí a&nbsp;fosforeskujíce, pokusili se&nbsp;Ďábla zaštítit vlastními těly.</span></p>
          <p class="chunk" data-nb-ref-number="153" data-nb-words="38" data-nb-chars="238"><span class="idea" data-nb-ref-number="239" id="idea239" data-nb-words="38" data-nb-chars="238">Ale Malinkatý ďábel nepočkal na&nbsp;hrdinnou smrt. Zahrozil jenom pěstičkou, zvolal do&nbsp;řevu blížící se&nbsp;tlupy: „Následky si&nbsp;přičtěte sami!“, rychle se&nbsp;otočil a&nbsp;vyběhl chodbou do&nbsp;tmavé noci. Netušil, že&nbsp;se&nbsp;tím vrhá do&nbsp;náruče nelítostného osudu.</span></p>
          <hr>
          <p class="chunk" data-nb-ref-number="154" data-nb-words="172" data-nb-chars="1055"><span class="idea" data-nb-ref-number="240" id="idea240" data-nb-words="172" data-nb-chars="1055">Když se&nbsp;rotný ocitl venku na&nbsp;nočním vzduchu, přešel rychle asfaltovou cestu a&nbsp;stoupl si&nbsp;do&nbsp;stínu košatého stromu, jenž stál na&nbsp;druhé straně u&nbsp;vchodu na&nbsp;sportovní gorodek. Na&nbsp;nebi měňavě světélkovaly hvězdy i&nbsp;chuchvalce vzdálených mlhovin, jako by&nbsp;v&nbsp;inkoustovém moři plovaly jiskřící sépie. Ty&nbsp;hvězdy hleděly dolů, na&nbsp;vojenský tábor Kobylec, na&nbsp;koruny kaštanů, které (definitivně) posledními listy tiše šustily v&nbsp;nočním větříku, na&nbsp;síť asfaltových cest, rozbíhajících se&nbsp;z&nbsp;tábora všemi směry. U&nbsp;každé z&nbsp;nich, někde na&nbsp;konci, stála stráž a&nbsp;nepustila nikoho dál, ačkoliv jí&nbsp;bylo jedno, kam a&nbsp;proč jde, ačkoliv pro ni&nbsp;za&nbsp;ni&nbsp;mohl donekonečna pokračovat v&nbsp;cestě; ale měla rozkaz, rozkazem byla změněna v&nbsp;androida. Hvězdy hleděly také na&nbsp;mlčící tělocvičný gorodek, na&nbsp;doskočiště z&nbsp;bílého písku a&nbsp;na vysokou dřevěnou konstrukci pro parašutistické skoky do&nbsp;hloubky. Z&nbsp;oken jídelny se&nbsp;linula zmatená směsice hlasů, úryvky zpěvu, exploze smíchu. Rotný se&nbsp;opřel o&nbsp;dřevěnou stěnu boudy na&nbsp;nářadí a&nbsp;zadíval se&nbsp;ke&nbsp;vchodu do&nbsp;jídelny, který se&nbsp;černě rýsoval v&nbsp;obílené zdi.</span></p>
          <p class="chunk" data-nb-ref-number="155" data-nb-words="47" data-nb-chars="286"><span class="idea" data-nb-ref-number="241" id="idea241" data-nb-words="47" data-nb-chars="286">Najednou se&nbsp;dívka objevila v&nbsp;tom černém obdélníku. Bílá zář nebe smíšená s&nbsp;tmou noci zalila jí&nbsp;obličej, stekla po&nbsp;černých šatech. Na&nbsp;ňadrech prudce zazářila sytě zelená slza a&nbsp;zase zhasla. Dívka se&nbsp;rozhlédla a&nbsp;smaragdová slza na&nbsp;jejích šatech opět vzplanula a&nbsp;zhasla, vzplanula, zhasla.</span></p>
          <p class="chunk" data-nb-ref-number="156" data-nb-words="77" data-nb-chars="502"><span class="idea" data-nb-ref-number="242" id="idea242" data-nb-words="77" data-nb-chars="502">Pak vykročila do&nbsp;plného světla noci na&nbsp;asfaltovou cestu, zarazila se, znova se&nbsp;zmateně rozhlédla na&nbsp;všechny strany. Několik kroků, pohyb, jako by&nbsp;někdo v&nbsp;té tmavé noci zašeptal oblíbený verš z&nbsp;rotného lyrického zásobníku o&nbsp;krásné věci, radosti navěky, a&nbsp;paní nadporučíková momentálně zvítězila nad vůní civilu a&nbsp;lákáním Prahy; a&nbsp;v&nbsp;rotném jako by&nbsp;se&nbsp;zdvihla nějaká stavidla a&nbsp;vypustila nahromaděnou řeku žalu nad nesplnitelností touhy, nad neuspokojením splněné touhy, nad tou špatnou organizací života.</span></p>
          <p class="chunk" data-nb-ref-number="157" data-nb-words="3" data-nb-chars="24"><span class="idea" data-nb-ref-number="243" id="idea243" data-nb-words="3" data-nb-chars="24">„Janinko!“ zavolal tiše.</span></p>
          <p class="chunk" data-nb-ref-number="158" data-nb-words="14" data-nb-chars="72"><span class="idea" data-nb-ref-number="244" id="idea244" data-nb-words="14" data-nb-chars="72">Rozběhla se&nbsp;přes cestu a&nbsp;přitiskla se&nbsp;k&nbsp;němu. Viděl jí&nbsp;zblízka do&nbsp;tváře.</span></p>
          <p class="chunk" data-nb-ref-number="159" data-nb-words="14" data-nb-chars="90"><span class="idea" data-nb-ref-number="245" id="idea245" data-nb-words="14" data-nb-chars="90">„Daníčku!“ zašeptala. Políbil ji. Jiskra ve&nbsp;smaragdu zhasla, protože na&nbsp;ni&nbsp;padl jeho stín.</span></p>
          <p class="chunk" data-nb-ref-number="160" data-nb-words="46" data-nb-chars="268"><span class="idea" data-nb-ref-number="246" id="idea246" data-nb-words="46" data-nb-chars="268">„Pojď,“ vzal ji&nbsp;za&nbsp;ruku. Vešli na&nbsp;gorodek a&nbsp;zůstali stát na&nbsp;okraji doskočiště. Dívka se&nbsp;k&nbsp;němu tiskla, ale nic neříkala, a&nbsp;rotný cítil potřebu mluvit. Jenže ve&nbsp;stínu kůlny na&nbsp;nářadí, pod šplhacími lany, která visela jako oprátky obrovské šibenice, na&nbsp;něho padla tíseň.</span></p>
          <p class="chunk" data-nb-ref-number="161" data-nb-words="7" data-nb-chars="44"><span class="idea" data-nb-ref-number="247" id="idea247" data-nb-words="7" data-nb-chars="44">„Pojď, Jano,“ řekl. „Vylezem si&nbsp;nahoru, jo?“</span></p>
          <p class="chunk" data-nb-ref-number="162" data-nb-words="5" data-nb-chars="27"><span class="idea" data-nb-ref-number="248" id="idea248" data-nb-words="5" data-nb-chars="27">Pohlédla k&nbsp;nebi, usmála se.</span></p>
          <p class="chunk" data-nb-ref-number="163" data-nb-words="5" data-nb-chars="33"><span class="idea" data-nb-ref-number="249" id="idea249" data-nb-words="5" data-nb-chars="33">„Copak sme vopice, pane doktore?“</span></p>
          <p class="chunk" data-nb-ref-number="164" data-nb-words="34" data-nb-chars="210"><span class="idea" data-nb-ref-number="250" id="idea250" data-nb-words="34" data-nb-chars="210">Byl to&nbsp;žalostný pokus o&nbsp;ironii, příslušnou zanášivé důstojnické paničce. Nevyšel. Janince se&nbsp;zlomil hlas. „Himl,“ řekla. „Tak jo. Tak lez. Lez, Daníčku. A&nbsp;podáš mi&nbsp;ruku. Bude to&nbsp;krásný a&nbsp;těsně pod hvězdičkama.“</span></p>
          <p class="chunk" data-nb-ref-number="165" data-nb-words="36" data-nb-chars="191"><span class="idea" data-nb-ref-number="251" id="idea251" data-nb-words="36" data-nb-chars="191">Rotný si&nbsp;dal záležet a&nbsp;mrštně se&nbsp;vyšvihl na&nbsp;první ráhno gigantického žebříku, bylo ve&nbsp;výši její hlavy, a&nbsp;sáhl pro ni. Chytila se&nbsp;ho&nbsp;za&nbsp;ruku, druhou rukou se&nbsp;opřela o&nbsp;ráhno a&nbsp;zkusila vyskočit.</span></p>
          <p class="chunk" data-nb-ref-number="166" data-nb-words="5" data-nb-chars="38"><span class="idea" data-nb-ref-number="252" id="idea252" data-nb-words="5" data-nb-chars="38">„Počkej,“ řekla. „Sundám si&nbsp;punčochy.“</span></p>
          <p class="chunk" data-nb-ref-number="167" data-nb-words="54" data-nb-chars="314"><span class="idea" data-nb-ref-number="253" id="idea253" data-nb-words="54" data-nb-chars="314">Hleděl na&nbsp;ni. Otočila se, vyhrnula si&nbsp;sukni, nejdřív na&nbsp;jedné, pak na&nbsp;druhé straně. Ta&nbsp;liturgie v&nbsp;něm probudila trýznivý vojenský hlad; dva šedavé obláčky kouře dopadly na&nbsp;bílý písek a&nbsp;ona se&nbsp;vydrápala k&nbsp;němu, bílá kolínka zasvítila jako hvězdy stoupající ze&nbsp;země a&nbsp;pak už&nbsp;rychle šplhali vzhůru po&nbsp;dřevěném lešení.</span></p>
          <p class="chunk" data-nb-ref-number="168" data-nb-words="69" data-nb-chars="444"><span class="idea" data-nb-ref-number="254" id="idea254" data-nb-words="69" data-nb-chars="444">Vysoko nahoře bylo skoro ticho. Cesty za&nbsp;budovami kolem gorodku se&nbsp;klikatily jako na&nbsp;mapě, pod světélkujícími sépiemi se&nbsp;na&nbsp;obzoru černal Okrouhlický vrch, dějiště slavných tankových bitev; a&nbsp;vítr lehce vál, mrazil na&nbsp;tvářích. Paní nadporučíková si&nbsp;sedla na&nbsp;sukovitém ráhnu blízko k&nbsp;rotnému, zkřížila bosé nohy, visely ve&nbsp;vzduchu, houpaly se, mířily něžnými prsty na&nbsp;bílé doskočiště, svítily v&nbsp;nočním vzduchu jako dva majáčky na&nbsp;pobřeží spánku.</span></p>
          <p class="chunk" data-nb-ref-number="169" data-nb-words="3" data-nb-chars="22"><span class="idea" data-nb-ref-number="255" id="idea255" data-nb-words="3" data-nb-chars="22">„Tak pozejtří,“ řekla.</span></p>
          <p class="chunk" data-nb-ref-number="170" data-nb-words="1" data-nb-chars="5"><span class="idea" data-nb-ref-number="256" id="idea256" data-nb-words="1" data-nb-chars="5">„No.“</span></p>
          <p class="chunk" data-nb-ref-number="171" data-nb-words="5" data-nb-chars="24"><span class="idea" data-nb-ref-number="257" id="idea257" data-nb-words="5" data-nb-chars="24">„A&nbsp;pak se&nbsp;už&nbsp;neuvidíme.“</span></p>
          <p class="chunk" data-nb-ref-number="172" data-nb-words="11" data-nb-chars="63"><span class="idea" data-nb-ref-number="258" id="idea258" data-nb-words="11" data-nb-chars="63">„Ale ano,“ řekl. „Sejdeme se&nbsp;v&nbsp;Praze. Budeš přece moct přijet.“</span></p>
          <p class="chunk" data-nb-ref-number="173" data-nb-words="2" data-nb-chars="11"><span class="idea" data-nb-ref-number="259" id="idea259" data-nb-words="2" data-nb-chars="11">„Já nevim.“</span></p>
          <p class="chunk" data-nb-ref-number="174" data-nb-words="20" data-nb-chars="110"><span class="idea" data-nb-ref-number="260" id="idea260" data-nb-words="20" data-nb-chars="110">„Proč bys nemohla? Tvůj muž má&nbsp;pořád službu. Ani to&nbsp;nebude vědět, žes nebyla doma. Můžeš jet ráno rychlíkem&nbsp;–“</span></p>
          <p class="chunk" data-nb-ref-number="175" data-nb-words="9" data-nb-chars="62"><span class="idea" data-nb-ref-number="261" id="idea261" data-nb-words="9" data-nb-chars="62">„Proč ses tu&nbsp;vůbec vobjevoval?“ přerušila ho&nbsp;najednou zoufale.</span></p>
          <p class="chunk" data-nb-ref-number="176" data-nb-words="5" data-nb-chars="34"><span class="idea" data-nb-ref-number="262" id="idea262" data-nb-words="5" data-nb-chars="34">„Vobjevoval? Proč? Jak to&nbsp;myslíš?“</span></p>
          <p class="chunk" data-nb-ref-number="177" data-nb-words="87" data-nb-chars="487"><span class="idea" data-nb-ref-number="263" id="idea263" data-nb-words="87" data-nb-chars="487">„Proč ses, hergot, vobjevoval v&nbsp;mym životě?“ řekla nešťastně a&nbsp;dívala se&nbsp;přes tábor pryč, k&nbsp;černé mase Okrouhlického vrchu, ale o&nbsp;hodně dál, přes hlídky podupávající nocí, za&nbsp;hranice jejího ztraceného světa jménem Kobylec. „Byl tady Vašek a&nbsp;kasino a&nbsp;oficíři a&nbsp;kino třikrát tejdně a&nbsp;malej a&nbsp;byt v&nbsp;novostavbě a&nbsp;votrava a&nbsp;pusto a&nbsp;v&nbsp;noci na&nbsp;střelnici tanky a&nbsp;střely krásně svítily a&nbsp;lítaly a&nbsp;všechno bylo hrozně pitomý, ale všechno bylo hrozně v&nbsp;pořádku. A&nbsp;ty si&nbsp;do&nbsp;toho přídeš. Bože, proč?“</span></p>
          <p class="chunk" data-nb-ref-number="178" data-nb-words="18" data-nb-chars="95"><span class="idea" data-nb-ref-number="264" id="idea264" data-nb-words="18" data-nb-chars="95">„Janinko,“ řekl. „Nebuď smutná. Je&nbsp;to&nbsp;v&nbsp;pořádku takhle, jak to&nbsp;je. Teď to&nbsp;je&nbsp;teprve v&nbsp;pořádku.“</span></p>
          <p class="chunk" data-nb-ref-number="179" data-nb-words="51" data-nb-chars="241"><span class="idea" data-nb-ref-number="265" id="idea265" data-nb-words="51" data-nb-chars="241">„Co je&nbsp;v&nbsp;pořádku? Že&nbsp;je&nbsp;mi&nbsp;už&nbsp;Vašek úplně fuk, to&nbsp;je&nbsp;v&nbsp;pořádku? Že&nbsp;mi&nbsp;teď všichni roťáci, který byli, než si&nbsp;přišel, a&nbsp;budou, až&nbsp;vodejdeš, sou taky fuk? Že&nbsp;mi&nbsp;bude něco scházet? A&nbsp;vo moc víc, než mi&nbsp;kdy scházelo? Danielku&nbsp;– to&nbsp;je&nbsp;v&nbsp;pořádku?“</span></p>
          <p class="chunk" data-nb-ref-number="180" data-nb-words="4" data-nb-chars="14"><span class="idea" data-nb-ref-number="266" id="idea266" data-nb-words="4" data-nb-chars="14">„Ale no&nbsp;tak&nbsp;–“</span></p>
          <p class="chunk" data-nb-ref-number="181" data-nb-words="18" data-nb-chars="118"><span class="idea" data-nb-ref-number="267" id="idea267" data-nb-words="18" data-nb-chars="118">„Já vim,“ řekla. „Sem samozřejmě hysterická ženská. Pitomá důstojnická panička, vo&nbsp;který se&nbsp;toho asi dost povídá, že?“</span></p>
          <p class="chunk" data-nb-ref-number="182" data-nb-words="2" data-nb-chars="7"><span class="idea" data-nb-ref-number="268" id="idea268" data-nb-words="2" data-nb-chars="7">„Ale&nbsp;–“</span></p>
          <p class="chunk" data-nb-ref-number="183" data-nb-words="34" data-nb-chars="164"><span class="idea" data-nb-ref-number="269" id="idea269" data-nb-words="34" data-nb-chars="164">„Ne, ne, mlč, mlč, drž tu&nbsp;svou pěknou, milou, zlou pusu. Nebudeš mi&nbsp;nic vykládat. Já&nbsp;to&nbsp;vim. A&nbsp;ty to&nbsp;moc dobře víš taky. A&nbsp;já ti&nbsp;vidim na&nbsp;nose, jak to&nbsp;podepisuješ.“</span></p>
          <p class="chunk" data-nb-ref-number="184" data-nb-words="23" data-nb-chars="142"><span class="idea" data-nb-ref-number="270" id="idea270" data-nb-words="23" data-nb-chars="142">„Nic nepodepisuju, Jano,“ řekl, zachvácen pošetilou vášní. „Miluju tě. Strašně. Seš pro mě&nbsp;víc než co&nbsp;jinýho na&nbsp;světě. Ujeď se&nbsp;mnou, Janinko!“</span></p>
          <p class="chunk" data-nb-ref-number="185" data-nb-words="39" data-nb-chars="246"><span class="idea" data-nb-ref-number="271" id="idea271" data-nb-words="39" data-nb-chars="246">Dívka strašně zesmutněla. „Kam, ty&nbsp;trumbero,“ řekla temně. „Někam do&nbsp;nějakýho pitomýho podnájmu v&nbsp;Praze, co? Abys vodtamtud za&nbsp;chvíli utíkal, až&nbsp;by&nbsp;se&nbsp;za&nbsp;tebou kouřilo, abys nemusel mít pořád na&nbsp;vočích tu&nbsp;pitomou pani nadporučíkovou Pinkasovou –“</span></p>
          <p class="chunk" data-nb-ref-number="186" data-nb-words="3" data-nb-chars="12"><span class="idea" data-nb-ref-number="272" id="idea272" data-nb-words="3" data-nb-chars="12">„Ale Jano&nbsp;–“</span></p>
          <p class="chunk" data-nb-ref-number="187" data-nb-words="16" data-nb-chars="79"><span class="idea" data-nb-ref-number="273" id="idea273" data-nb-words="16" data-nb-chars="79">„– která tě&nbsp;tak strašně milovala, a&nbsp;přitom tak málo, že&nbsp;se&nbsp;ti&nbsp;pověsila na&nbsp;krk.“</span></p>
          <p class="chunk" data-nb-ref-number="188" data-nb-words="13" data-nb-chars="95"><span class="idea" data-nb-ref-number="274" id="idea274" data-nb-words="13" data-nb-chars="95">Z&nbsp;parašutistické konstrukce padaly slzičky, jedna za&nbsp;druhou, a&nbsp;rotný vytáhl kapesník. Zabručel.</span></p>
          <p class="chunk" data-nb-ref-number="189" data-nb-words="45" data-nb-chars="271"><span class="idea" data-nb-ref-number="275" id="idea275" data-nb-words="45" data-nb-chars="271">„Strašně!“ pravila dívka zoufalým hlasem. „Strašně, strašně, strašně tě&nbsp;miluju, Danny. Nevim, co&nbsp;to&nbsp;je, proč sem takhle pitomá ženská, proč tě&nbsp;tak miluju, já&nbsp;– dyž sem měla pět roťáků před tebou, vážně, a&nbsp;mám chlapa tankistu a&nbsp;všechno, strašně, strašně, strašně, Danny&nbsp;–“</span></p>
          <p class="chunk" data-nb-ref-number="190" data-nb-words="20" data-nb-chars="113"><span class="idea" data-nb-ref-number="276" id="idea276" data-nb-words="20" data-nb-chars="113">„Tak se&nbsp;rozveď, Jani,“ řekl podvodnicky a&nbsp;náhle sám uslyšel, jaký je&nbsp;to&nbsp;podfuk, jeho hlas. A&nbsp;ona slzavě vybuchla:</span></p>
          <p class="chunk" data-nb-ref-number="191" data-nb-words="26" data-nb-chars="156"><span class="idea" data-nb-ref-number="277" id="idea277" data-nb-words="26" data-nb-chars="156">„Neříkej to, Danny, prosim tě. Miluju tě, ale nic neumim, ani knížky mě&nbsp;nebavěj, vůbec&nbsp;– ale miluju tě. Strašně. Ach Danielku, nevodjížděj! Zůstaň se&nbsp;mnou!“</span></p>
          <p class="chunk" data-nb-ref-number="192" data-nb-words="16" data-nb-chars="94"><span class="idea" data-nb-ref-number="278" id="idea278" data-nb-words="16" data-nb-chars="94">„S&nbsp;tebou?“ řekl bezmocně, a&nbsp;idiotsky ho&nbsp;napadlo, jestli snad nechce, aby se&nbsp;dal nalejt. Ztuhl.</span></p>
          <p class="chunk" data-nb-ref-number="193" data-nb-words="45" data-nb-chars="258"><span class="idea" data-nb-ref-number="279" id="idea279" data-nb-words="45" data-nb-chars="258">„Ach, ty&nbsp;mi&nbsp;nerozumíš!“ zaúpěla Janinka ztrápeně. „Ty si&nbsp;úplně hloupej, pitomej chlap, ale já&nbsp;tě&nbsp;miluju. To&nbsp;řikám jen tak, abych pořád nemusela vopakovat, že&nbsp;tě&nbsp;miluju. Všechno, co&nbsp;ti&nbsp;řikám, každý slovo znamená v&nbsp;mojí řeči: Miluju tě. Víš to? Víš to, Danny?“</span></p>
          <p class="chunk" data-nb-ref-number="194" data-nb-words="2" data-nb-chars="12"><span class="idea" data-nb-ref-number="280" id="idea280" data-nb-words="2" data-nb-chars="12">„Vim,“ řekl.</span></p>
          <p class="chunk" data-nb-ref-number="195" data-nb-words="38" data-nb-chars="232"><span class="idea" data-nb-ref-number="281" id="idea281" data-nb-words="38" data-nb-chars="232">„Houby. Nevíš. To&nbsp;ti&nbsp;teprve pani nadporučíková, ta&nbsp;známá mrcha, ta&nbsp;potvora musela povědět. Ty&nbsp;seš úplně hloupoučkej, pitomoučkej, dušičko. Ty&nbsp;by&nbsp;ses musel tolik, tolik naučit. Ale naučí tě&nbsp;to&nbsp;někdo, Danny? Řekni! Naučí tě&nbsp;to&nbsp;někdo?“</span></p>
          <p class="chunk" data-nb-ref-number="196" data-nb-words="2" data-nb-chars="14"><span class="idea" data-nb-ref-number="282" id="idea282" data-nb-words="2" data-nb-chars="14">„Co, Janinko?“</span></p>
          <p class="chunk" data-nb-ref-number="197" data-nb-words="91" data-nb-chars="521"><span class="idea" data-nb-ref-number="283" id="idea283" data-nb-words="91" data-nb-chars="521">„Ach –“ řekla. „Já bych&nbsp;– chtěla&nbsp;– já&nbsp;chci&nbsp;– ale ne,“ řekla, seděla skoro sama, ztracená nad vojenským výcvikovým táborem Kobylec, po&nbsp;tvářích jí&nbsp;tekly slzy nešťastného sentimentu. „Hlouposti. Pitomosti,“ říkala. „Blbosti. Ne. Nechci nic. Takhle je&nbsp;to&nbsp;všechno v&nbsp;pořádku. Takhle je&nbsp;to&nbsp;všechno blbě udělaný a&nbsp;nikdo nemá právo se&nbsp;na&nbsp;něco ptát. Prostě to&nbsp;tu&nbsp;tak je. No. Je&nbsp;to&nbsp;tak. Ať&nbsp;dělám, co&nbsp;dělám. Pojď, Danny,“ obrátila se&nbsp;k&nbsp;němu. „Proč tady vlastně sedíme? Těchhle hvězdiček si&nbsp;ještě užiju. Ale tebe si&nbsp;už&nbsp;neužiju. Pojď!“</span></p>
          <p class="chunk" data-nb-ref-number="198" data-nb-words="64" data-nb-chars="380"><span class="idea" data-nb-ref-number="284" id="idea284" data-nb-words="64" data-nb-chars="380">Svezla se&nbsp;z&nbsp;ráhna dolů, šaty se&nbsp;jí&nbsp;napjaly přes břicho, přes klín, bílá kolínka opět zasvítila jako hvězdy. A&nbsp;to snad byla odpověď na&nbsp;všechno. Jediná odpověď, kterou uměla dát paní nadporučíková; Janinka; kterou kdokoliv uměl dát. Připadal si&nbsp;nesmírně hloupý, když slézal za&nbsp;ní. A&nbsp;dole spolu odešli do&nbsp;kůlny na&nbsp;tělocvičné nářadí, kde byla tma a&nbsp;hrubé žíněnky na&nbsp;pozemní akrobacii.</span></p>
          <hr>
          <p class="chunk" data-nb-ref-number="199" data-nb-words="62" data-nb-chars="404"><span class="idea" data-nb-ref-number="285" id="idea285" data-nb-words="62" data-nb-chars="404">Potom, až&nbsp;do&nbsp;dne, kdy příslušníci Sedmého tankového praporu odešli do&nbsp;civilu, se&nbsp;nestalo nic důležitého. Radost z&nbsp;té poslední a&nbsp;největší události jejich základní služby úplně zastínila záhadu, kterou marně vyšetřovalo OBZ, že&nbsp;major Borovička, zvaný Malinkatý ďábel, se&nbsp;z&nbsp;večírku na&nbsp;rozloučenou vůbec nevrátil domů a&nbsp;tajemně zmizel, takže události, které se&nbsp;té&nbsp;noci zběhly v&nbsp;jídelně, zůstaly bez následků.</span></p>
          <p class="chunk" data-nb-ref-number="200" data-nb-words="40" data-nb-chars="256"><span class="idea" data-nb-ref-number="286" id="idea286" data-nb-words="40" data-nb-chars="256">Ve&nbsp;světle faktů, které vyšly najevo až&nbsp;mnohem později, byla vlastně jedna okolnost důležitá. Jejími svědky byli však pouze rotný Smiřický a&nbsp;manželka jeho nadřízeného, náčelníka štábu. Ale rotný Smiřický byl už&nbsp;za&nbsp;horama a&nbsp;paní nadporučíková o&nbsp;tom pomlčela.</span></p>
          <p class="chunk" data-nb-ref-number="201" data-nb-words="52" data-nb-chars="290"><span class="idea" data-nb-ref-number="287" id="idea287" data-nb-words="52" data-nb-chars="290">Když se&nbsp;tehdy pomilovala s&nbsp;rotným v&nbsp;kůlně na&nbsp;nářadí a&nbsp;potom spolu přecházeli asfaltovou cestu zpátky k&nbsp;jídelně, zaslechli temný pád, žuchnutí, a&nbsp;spatřili jakéhosi vojína&nbsp;– podle slov, která vzápětí pronesl, uhodl rotný, že&nbsp;je&nbsp;to&nbsp;vojín Bamza –, jak sedí na&nbsp;zemi a&nbsp;nohy mu&nbsp;mizí v&nbsp;nějaké díře.</span></p>
          <p class="chunk" data-nb-ref-number="202" data-nb-words="15" data-nb-chars="92"><span class="idea" data-nb-ref-number="288" id="idea288" data-nb-words="15" data-nb-chars="92">„Do prdele,“ řekl vojín vztekle, „kurvy kuchařský! Eště jim tam někdo mezi ty&nbsp;hovna spadne!“</span></p>
          <p class="chunk" data-nb-ref-number="203" data-nb-words="24" data-nb-chars="158"><span class="idea" data-nb-ref-number="289" id="idea289" data-nb-words="24" data-nb-chars="158">Poddůstojník a&nbsp;důstojníkova manželka couvli do&nbsp;stínu. Vojín vstal, sebral ze&nbsp;země prkno, zabručel: „Nechaj to&nbsp;votevřený, kurvy!“ a&nbsp;prknem otvor v&nbsp;zemi zakryl.</span></p>
          <hr>
          <p class="chunk" data-nb-ref-number="204" data-nb-words="16" data-nb-chars="92"><span class="idea" data-nb-ref-number="290" id="idea290" data-nb-words="16" data-nb-chars="92">Tento otvor byl otvorem odpadové žumpy, do&nbsp;níž se&nbsp;sléval obsah všech kanálů z&nbsp;celého tábora.</span></p>
          <p class="chunk" data-nb-ref-number="205" data-nb-words="104" data-nb-chars="679"><span class="idea" data-nb-ref-number="291" id="idea291" data-nb-words="104" data-nb-chars="679">Teprve za&nbsp;mnoho dní, kdy už&nbsp;propuštěné vojíny dávno opustilo první opojení svobody a&nbsp;paní nadporučíková se&nbsp;večer co&nbsp;večer chodila před budovu praporu smutnýma očima dívat na&nbsp;nové služby, a&nbsp;kdy se&nbsp;dr. Daniel Smiřický už&nbsp;opět pídil po&nbsp;jakýchsi nesmyslných věcech a&nbsp;dokonale zapomněl na&nbsp;moudrá slova Janinčina, tehdy přijel k&nbsp;otvoru žumpy před kuchyní Sedmého tankového praporu speciální automobil, nazývaný v&nbsp;táboře technickým termínem „hovnocuc“. Jeho řidič sundal mohutnou pryžovou hadici, ústící do&nbsp;nádrže na&nbsp;karosérii, hodil ji&nbsp;do&nbsp;žumpy, zapnul motor sací pumpy, zapálil si&nbsp;cigaretu a&nbsp;s&nbsp;povděkem přijal čerstvě usmažený řízek, který mu&nbsp;přinesl přátelsky naladěný vrchní kuchař.</span></p>
          <p class="chunk" data-nb-ref-number="206" data-nb-words="16" data-nb-chars="105"><span class="idea" data-nb-ref-number="292" id="idea292" data-nb-words="16" data-nb-chars="105">Přístroj klidně pracoval, najednou v&nbsp;něm však cosi zakloktalo a&nbsp;píst pumpy se&nbsp;zběsile roztočil naprázdno.</span></p>
          <p class="chunk" data-nb-ref-number="207" data-nb-words="23" data-nb-chars="146"><span class="idea" data-nb-ref-number="293" id="idea293" data-nb-words="23" data-nb-chars="146">„Co ste tam hodili, chlapi?“ řekl řidič, položil nedojedený řízek na&nbsp;rám karosérie, zastavil motor a&nbsp;začal vytahovat hadici. „Něco mi&nbsp;ucpalo cuc.“</span></p>
          <p class="chunk" data-nb-ref-number="208" data-nb-words="32" data-nb-chars="209"><span class="idea" data-nb-ref-number="294" id="idea294" data-nb-words="32" data-nb-chars="209">Kuchař mu&nbsp;přiskočil na&nbsp;pomoc a&nbsp;spojenými silami vytáhli těžkou hadici ven. V&nbsp;sacím otvoru vězel nějaký černý předmět. Když jej vyňali, zjistili, že&nbsp;je&nbsp;to&nbsp;vycházková důstojnická holínka nezvykle malých rozměrů.</span></p>
          <p class="chunk" data-nb-ref-number="209" data-nb-words="5" data-nb-chars="23"><span class="idea" data-nb-ref-number="295" id="idea295" data-nb-words="5" data-nb-chars="23"><em>Praha, jaro&nbsp;– zima 1954</em></span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./tankovy_prapor_016.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>