<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Podzimní prověrka bojové a&nbsp;politické připravenosti">
    <meta name="apple-mobile-web-app-capable" content="yes">
    <title>Podzimní prověrka bojové a&nbsp;politické připravenosti</title>
    <link rel="stylesheet" href="./style/style.min.css" media="screen" integrity="sha256-pEuscjPgvhH0ekmdpkE3UVcIAkWSiOAQAo0vH/3xy5I=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Josef Škvorecký: Tankový prapor">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Tankový prapor">
    <meta property="og:title" content="Tankový prapor">
    <meta property="og:type" content="book">
    <meta property="og:book:author" content="Josef Škvorecký">
    <meta property="twitter:title" content="Josef Škvorecký: Tankový prapor">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./tankovy_prapor_012.html">
    <link rel="next" href="./tankovy_prapor_014.html">
    <meta name="nb-order" content="9">
    <link rel="self" href="tankovy_prapor_013.html">
    <meta name="nb-identifier" content="skvorecky-tankovy-prapor-b4d7fa7">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="6513" data-nb-chars="43081">
    <nav role="doc-toc">
      <ul class="plain section">
        <li><a href="tankovy_prapor_005.html">Věnování</a></li>
        <li><a href="tankovy_prapor_006.html">Slovo autora</a></li>
        <li><a href="tankovy_prapor_007.html">Sedmý tankový prapor v útoku na spěšně vybudovanou obranu nepřítele</a></li>
        <li><a href="tankovy_prapor_008.html">Provedení zkoušek FO u Sedmého tankového praporu</a></li>
        <li><a href="tankovy_prapor_009.html">Noc v posádkovém vězení</a></li>
        <li><a href="tankovy_prapor_010.html">Lekce z katolického náboženství</a></li>
        <li><a href="tankovy_prapor_011.html">Divizní kolo Armádní soutěže tvořivosti</a></li>
        <li><a href="tankovy_prapor_012.html">Vůně civilu</a></li>
        <li><a href="tankovy_prapor_013.html">Podzimní prověrka bojové a politické připravenosti</a></li>
        <li><a href="tankovy_prapor_014.html">Bakchanálie</a></li>
        <li><a href="tankovy_prapor_015.html">Kulturně masový večírek na rozloučenou</a></li>
        <li><a href="tankovy_prapor_016.html">Poděkování</a></li>
        <li><a href="tankovy_prapor_017.html">Autorova poznámka</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./tankovy_prapor_012.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="6" data-nb-chars="50"><span class="idea" data-nb-ref-number="1" id="idea1" data-nb-words="6" data-nb-chars="50">Podzimní prověrka bojové a&nbsp;politické připravenosti</span></h1>
        <section>
          <p class="chunk" data-nb-ref-number="2" data-nb-words="70" data-nb-chars="473"><span class="idea" data-nb-ref-number="2" id="idea2" data-nb-words="70" data-nb-chars="473">Před následky služby v&nbsp;base zachránil však rotného pitomý nápad generálního štábu vojsk: z&nbsp;hlavního stanu oznámili, že&nbsp;na&nbsp;podzimní prověrku bojové a&nbsp;politické přípravy Osmé tankové divize přijedou prověřující důstojníci o&nbsp;čtrnáct dní dřív, než bylo původně stanoveno. Tím ovšem generálové rušivě zasáhli do&nbsp;průběhu filmování, které zatím u&nbsp;divize probíhalo dosti poklidně, a&nbsp;způsobili mimo jiné, že&nbsp;Malinkatý ďábel na&nbsp;noční událost v&nbsp;posádkovém vězení v&nbsp;rozčilení zapomněl.</span></p>
          <hr>
          <p class="chunk" data-nb-ref-number="3" data-nb-words="69" data-nb-chars="491"><span class="idea" data-nb-ref-number="3" id="idea3" data-nb-words="69" data-nb-chars="491">Velitel divize plukovník Helebrant probíral právě na&nbsp;školení důstojnictva otázky vlastenectví a&nbsp;zrady, jak je&nbsp;v&nbsp;uplynulém roce osvětlil případ bandy Slánského. Meditoval o&nbsp;tom s&nbsp;chutí; jedenáct šibenic dodalo problému výrazné názornosti, drahé srdcím vojenských pedagogů, a&nbsp;krom toho se&nbsp;den předtím v&nbsp;kladném smyslu vyslovila dívenka, kterou plukovník dobýval už&nbsp;bezmála rok. Pocházela z&nbsp;dobré komunistické rodiny, spřízněné s&nbsp;ministrem národní obrany, takže plukovník hovořil vlahým hlasem:</span></p>
          <p class="chunk" data-nb-ref-number="4" data-nb-words="38" data-nb-chars="232"><span class="idea" data-nb-ref-number="4" id="idea4" data-nb-words="38" data-nb-chars="232">„Rozum zůstává stát, soudruzi, nemluvě o&nbsp;politické uvědomělosti. Slánský&nbsp;–“ zde se&nbsp;kontemplativně odmlčel, „– měl nejméně třicet tisíc měsíčně, a&nbsp;zradil. Já&nbsp;– a&nbsp;vy, soudruzi, jak tu&nbsp;sedíte&nbsp;– nemáme nikdo ani polovinu, a&nbsp;co uděláme?“</span></p>
          <p class="chunk" data-nb-ref-number="5" data-nb-words="180" data-nb-chars="1254"><span class="idea" data-nb-ref-number="5" id="idea5" data-nb-words="180" data-nb-chars="1254">„Nezradíme!“ vydechl snaživý poručík Hezký a&nbsp;právě v&nbsp;té chvíli vtrhl do&nbsp;místnosti plukovníkův pobočník major Kališ, jehož depeše z&nbsp;generálního štábu zastihla, právě když s&nbsp;velitelem místního oddílu PTP sjednával bezplatný odvoz dřeva ze&nbsp;stavby gorodkového stadionu na&nbsp;staveniště své víkendové chaty. Plukovník přelétl očima depeši, zbledl, a&nbsp;když ze&nbsp;všeho nejdříve s&nbsp;odvahou hodnou příslušníka tankových vojsk telefonicky odložil včera sjednanou svatbu, rozběhl se&nbsp;na&nbsp;politické oddělení divize, kde major Sádlo pomalu otáčel klikou hektografu a&nbsp;vyráběl přísně tajné, důvěrné a&nbsp;dosti nečitelné (později nikým nečtené) <em>Instrukce POD k&nbsp;politickému zajištění přípravy PPbPP</em> a&nbsp;kde kapitán Vavruška sestavoval měsíční zprávu o&nbsp;činnosti klubu a&nbsp;kulturně masových světnic Osmé tankové divize, na&nbsp;základě přesných hlášení, jichž se&nbsp;mu&nbsp;dostalo od&nbsp;náčelníků klubů jednotlivých pluků, kteří tato hlášení sestavili z&nbsp;materiálů dodaných jim náčelníky klubů jednotlivých praporů, jež byly zkompilovány ze&nbsp;zpráv politruků jednotlivých setnin, kteří si&nbsp;tyto zprávy svědomitě vymyslili a&nbsp;upravili je&nbsp;tak, aby souhlasily se&nbsp;závazným programem kulturně masové práce, který si&nbsp;před měsícem vymyslili major Sádlo s&nbsp;kapitánem Vavruškou a&nbsp;rozeslali jej na&nbsp;všechny útvary divize.</span></p>
          <p class="chunk" data-nb-ref-number="6" data-nb-words="60" data-nb-chars="430"><span class="idea" data-nb-ref-number="6" id="idea6" data-nb-words="60" data-nb-chars="430">Plukovník těžce usedl na&nbsp;židli, bez prodlení seznámil oba důstojníky s&nbsp;Jobovou zvěstí a&nbsp;ta v&nbsp;mžiku znehodnotila cyklostylované plody krásně promyšleného systému. Blány byly vyrvány ze&nbsp;stroje a&nbsp;nahrazeny čistými, hektograf se&nbsp;roztočil nebývalou rychlostí a&nbsp;informace, přestylizovaná do&nbsp;série výhrůžných rozkazů, se&nbsp;brzo nato rozlétla po&nbsp;celé divizi. Všude vyprovokovala psací stroje útvarových písařů k&nbsp;podobně nezvyklé výkonnosti.</span></p>
          <hr>
          <p class="chunk" data-nb-ref-number="7" data-nb-words="70" data-nb-chars="481"><span class="idea" data-nb-ref-number="7" id="idea7" data-nb-words="70" data-nb-chars="481">Jako blesk z&nbsp;nebe zasáhla i&nbsp;kapitána Matku, velitele Sedmého tankového praporu. Sledoval právě se&nbsp;zalíbením práci četaře Filipa, jenž mu&nbsp;za&nbsp;mříží tajné spisovny ze&nbsp;součástek různých tankových radiostanic tajně sestavoval přepychový superhet<sup id="fnref:1"><a href="#fn:1" class="footnote-ref" role="doc-noteref">1</a></sup>, a&nbsp;zlá novina mu&nbsp;zkazila radost z&nbsp;dobrého díla. Rozlítostněn pocitem křivdy vydal službám úsečný rozkaz sehnat do&nbsp;pěti minut všechny příslušníky štábu vem kde vem, a&nbsp;když se&nbsp;podřízení, tušící nepříjemnosti, shromáždili, důkladně je&nbsp;seřval.</span></p>
          <p class="chunk" data-nb-ref-number="8" data-nb-words="156" data-nb-chars="1010"><span class="idea" data-nb-ref-number="8" id="idea8" data-nb-words="156" data-nb-chars="1010">Největší dávku vzteku si&nbsp;jako obvykle odnesl nepořádný poručík Melichar, náčelník intendančního skladu. Maje za&nbsp;to, že&nbsp;prověrka je&nbsp;dosud v&nbsp;bezpečné vzdálenosti, dopustil se&nbsp;toho zločinu, že&nbsp;opomenul obstarat nové žluté opasky, které měly být mužstvu přiděleny v&nbsp;den zkoušky (a večer po&nbsp;jejím skončení opět odebrány). Stál proto, krok před řadou ostatních, v&nbsp;pozoru před běsnícím kapitánem a&nbsp;čekal nejhorší. Při každém „Zvednu vám mandle!“ nebo „Proženu vám šunky!“ neklidně polkl, nablble se&nbsp;usmál a&nbsp;zamrkal vodovýma očima. Vyčkával jenom, až&nbsp;se&nbsp;sopka utiší a&nbsp;on bude moci odejít do&nbsp;své kanceláře a&nbsp;tam celý výstup, v&nbsp;poněkud ochotničtějším provedení, zopakovat s&nbsp;četařem z&nbsp;povolání Líbezným. Náhle ho&nbsp;však jako rána pěstí udeřil ostrý povel „Čelem vzad!“, v&nbsp;jehož nebezpečné břitkosti detonovaly zatím netušené zdroje zuřivého vzteku. Učinil, jak mu&nbsp;bylo poveleno, a&nbsp;vyvalil oči na&nbsp;řadu štábních důstojníků, kteří stáli v&nbsp;lati nyní jakoby před ním, vyděšeni neobvyklou variantou jinak velmi obvyklého procesu.</span></p>
          <p class="chunk" data-nb-ref-number="9" data-nb-words="20" data-nb-chars="137"><span class="idea" data-nb-ref-number="9" id="idea9" data-nb-words="20" data-nb-chars="137">„Takhle se&nbsp;plní rozkazy svých velitelů?“ hulákal zezadu Matka. „To chcete, aby pak vojáci plnili rozkazy jejich velitelů? Co? Odpovězte!“</span></p>
          <p class="chunk" data-nb-ref-number="10" data-nb-words="17" data-nb-chars="118"><span class="idea" data-nb-ref-number="10" id="idea10" data-nb-words="17" data-nb-chars="118">„Provedu,“ řekl poručík Melichar a&nbsp;marně se&nbsp;snažil uhodnout, čím, kromě neopatření opasků, se&nbsp;ještě vzpříčil rozkazům.</span></p>
          <p class="chunk" data-nb-ref-number="11" data-nb-words="4" data-nb-chars="28"><span class="idea" data-nb-ref-number="11" id="idea11" data-nb-words="4" data-nb-chars="28">„Ste němej?“ zařval kapitán.</span></p>
          <p class="chunk" data-nb-ref-number="12" data-nb-words="4" data-nb-chars="30"><span class="idea" data-nb-ref-number="12" id="idea12" data-nb-words="4" data-nb-chars="30">„Ne,“ pravil pohotově poručík.</span></p>
          <p class="chunk" data-nb-ref-number="13" data-nb-words="3" data-nb-chars="19"><span class="idea" data-nb-ref-number="13" id="idea13" data-nb-words="3" data-nb-chars="19">„Nebo ste hluchej?“</span></p>
          <p class="chunk" data-nb-ref-number="14" data-nb-words="1" data-nb-chars="5"><span class="idea" data-nb-ref-number="14" id="idea14" data-nb-words="1" data-nb-chars="5">„Ne.“</span></p>
          <p class="chunk" data-nb-ref-number="15" data-nb-words="4" data-nb-chars="24"><span class="idea" data-nb-ref-number="15" id="idea15" data-nb-words="4" data-nb-chars="24">„Tak ste slyšel rozkaz?“</span></p>
          <p class="chunk" data-nb-ref-number="16" data-nb-words="1" data-nb-chars="6"><span class="idea" data-nb-ref-number="16" id="idea16" data-nb-words="1" data-nb-chars="6">„Ano.“</span></p>
          <p class="chunk" data-nb-ref-number="17" data-nb-words="1" data-nb-chars="11"><span class="idea" data-nb-ref-number="17" id="idea17" data-nb-words="1" data-nb-chars="11">„Proveďte!“</span></p>
          <p class="chunk" data-nb-ref-number="18" data-nb-words="14" data-nb-chars="101"><span class="idea" data-nb-ref-number="18" id="idea18" data-nb-words="14" data-nb-chars="101">„Provedu!“ ujistil kapitána Melichar a&nbsp;po krátké úvaze pravil: „Soudruhu kapitáne, dovolte mi&nbsp;dotaz!“</span></p>
          <p class="chunk" data-nb-ref-number="19" data-nb-words="2" data-nb-chars="8"><span class="idea" data-nb-ref-number="19" id="idea19" data-nb-words="2" data-nb-chars="8">„No co?“</span></p>
          <p class="chunk" data-nb-ref-number="20" data-nb-words="7" data-nb-chars="51"><span class="idea" data-nb-ref-number="20" id="idea20" data-nb-words="7" data-nb-chars="51">„Prosím o&nbsp;vyjasnění rozkazu,“ řekl odvážně poručík.</span></p>
          <p class="chunk" data-nb-ref-number="21" data-nb-words="2" data-nb-chars="17"><span class="idea" data-nb-ref-number="21" id="idea21" data-nb-words="2" data-nb-chars="17">„Jaký vyjasnění?“</span></p>
          <p class="chunk" data-nb-ref-number="22" data-nb-words="25" data-nb-chars="164"><span class="idea" data-nb-ref-number="22" id="idea22" data-nb-words="25" data-nb-chars="164">„Není mi&nbsp;vědomo,“ pravil poručík, jenž se&nbsp;pod dojmem instrukcí z&nbsp;intendančního učiliště snažil ve&nbsp;služebním styku mluvit spisovně, „v&nbsp;čem mnou byla neplněna kázeň.“</span></p>
          <p class="chunk" data-nb-ref-number="23" data-nb-words="8" data-nb-chars="52"><span class="idea" data-nb-ref-number="23" id="idea23" data-nb-words="8" data-nb-chars="52">„Není vám vědomo, co?“ zařval kapitán. „Čelem vzad!“</span></p>
          <p class="chunk" data-nb-ref-number="24" data-nb-words="26" data-nb-chars="169"><span class="idea" data-nb-ref-number="24" id="idea24" data-nb-words="26" data-nb-chars="169">Melichar se&nbsp;pečlivě otočil a&nbsp;octl se&nbsp;opět tváří v&nbsp;tvář kapitánovi. Matka rozepjal náprsní kapsu, vytáhl ohmatané kapesní zrcátko a&nbsp;přidržel je&nbsp;poručíkovi před obličejem.</span></p>
          <p class="chunk" data-nb-ref-number="25" data-nb-words="5" data-nb-chars="27"><span class="idea" data-nb-ref-number="25" id="idea25" data-nb-words="5" data-nb-chars="27">„A&nbsp;co je&nbsp;tohle?“ zahulákal.</span></p>
          <p class="chunk" data-nb-ref-number="26" data-nb-words="34" data-nb-chars="233"><span class="idea" data-nb-ref-number="26" id="idea26" data-nb-words="34" data-nb-chars="233">Poručík neodpověděl. Spatřil svoje vodové oči, svůj uctivý výraz, svoje ještě docela nesmělé, ráno oholené, nyní jen nepatrně rašící vousy, spatřil ne&nbsp;zrovna nejšpinavější límec khaki košile a&nbsp;ještě poněkud čistší vázanku a&nbsp;nechápal.</span></p>
          <p class="chunk" data-nb-ref-number="27" data-nb-words="6" data-nb-chars="30"><span class="idea" data-nb-ref-number="27" id="idea27" data-nb-words="6" data-nb-chars="30">„Tak co&nbsp;je&nbsp;to?“ dorážel Matka.</span></p>
          <p class="chunk" data-nb-ref-number="28" data-nb-words="7" data-nb-chars="43"><span class="idea" data-nb-ref-number="28" id="idea28" data-nb-words="7" data-nb-chars="43">Pauza. Po&nbsp;ní&nbsp;mladý důstojník nejistě hlesl:</span></p>
          <p class="chunk" data-nb-ref-number="29" data-nb-words="3" data-nb-chars="27"><span class="idea" data-nb-ref-number="29" id="idea29" data-nb-words="3" data-nb-chars="27">„Poručík Melichar Oldřich.“</span></p>
          <p class="chunk" data-nb-ref-number="30" data-nb-words="44" data-nb-chars="288"><span class="idea" data-nb-ref-number="30" id="idea30" data-nb-words="44" data-nb-chars="288">„A&nbsp;co to&nbsp;vrabčí hnízdo?“ zahřměl kapitán. „Ty drátenický vlasy! Kdy ste byl naposled u&nbsp;holiče, soudruhu poručíku? Eště si&nbsp;vemte na&nbsp;záda pastičky a&nbsp;můžete chodit po&nbsp;domech! Takhle se&nbsp;připravuje lidově demokratický důstojník na&nbsp;prověrku bojový a&nbsp;politický připravenosti? Takhle? Styďte se!“</span></p>
          <p class="chunk" data-nb-ref-number="31" data-nb-words="36" data-nb-chars="243"><span class="idea" data-nb-ref-number="31" id="idea31" data-nb-words="36" data-nb-chars="243">A&nbsp;zatímco poručík rudl (vztekem, ne&nbsp;studem), kapitán provedl energické čelem vzad a&nbsp;s&nbsp;dobrým pocitem, že&nbsp;rázným vystoupením vytvořil předpoklady a&nbsp;vlastně už&nbsp;přímo zajistil úspěšné zdolání nadcházejících zkoušek, odebral se&nbsp;k&nbsp;poradě na&nbsp;divizi.</span></p>
          <hr>
          <p class="chunk" data-nb-ref-number="32" data-nb-words="259" data-nb-chars="1746"><span class="idea" data-nb-ref-number="32" id="idea32" data-nb-words="259" data-nb-chars="1746">Náčelník jeho štábu nadporučík Pinkas si&nbsp;mezitím dal nastoupit velitele čtyř rot a&nbsp;jejich zástupce pro věci politické; ve&nbsp;stručném, poněkud znaveném expozé je&nbsp;seznámil s&nbsp;úkoly, které jako obvykle přesahovaly jejich možnosti, a&nbsp;pak je&nbsp;bez jakékoliv naděje propustil. Sám, s&nbsp;tváří, jež se&nbsp;víc než jindy podobala masce, uchýlil se&nbsp;do&nbsp;tajné spisovny, vyhodil odtamtud četaře Filipa i&nbsp;s&nbsp;nedodělaným superhetem a&nbsp;vrhl se&nbsp;do&nbsp;výroby nezbytných plánkonspektů, které měl sice z&nbsp;větší části vyrobit kapitán Matka, které však z&nbsp;větší části kapitán Matka vyrobit neuměl, a&nbsp;jež by&nbsp;proto, nadán mocí rozkazu, dříve nebo později stejně nařídil vyrobit nadporučíkovi Pinkasovi. Moc rozkazu měl sice náčelník štábu také, ale nikdo z&nbsp;jeho podřízených, až&nbsp;na&nbsp;některé poddůstojníky, nebyl nadán schopností rozkaz takového druhu splnit. Nadporučík, zajatec neřešitelné situace ži­vota, se&nbsp;tedy rezignovaně zamkl ve&nbsp;spisovně a&nbsp;odtud po&nbsp;příštích čtrnáct dní prakticky nevyšel, a&nbsp;dokonce tam i&nbsp;spal. Občas, dřív než upadl v&nbsp;neklidnou, dvou- až&nbsp;tříhodinovou dřímotu, přemýšlel zde mezi písemnostmi o&nbsp;své ženě Janince a&nbsp;logický mozek starého frontového bojovníka mu&nbsp;říkal, že&nbsp;je&nbsp;naprosto nepravděpodobné, aby mu&nbsp;uprostřed tolika mladých mužů zůstávala věrná. Na&nbsp;chvíli jím zalomcovala žárlivost, ale byl příliš unaven, příliš zvyklý plnit povinnosti, a&nbsp;jejich hierarchie byla vojenská. Klesal znova do&nbsp;neklidného spánku a&nbsp;myšlenky na&nbsp;kulatá ňadra a&nbsp;slastné lůno, ozdobené rozkošnými kudrnami, vytlačila představa nevyřešeného obchvatu tankového praporu za&nbsp;nepřímé podpory dělostřelectva. Nadporučík, ztracený právě tak jako jeho manželka, jenom jinak, ve&nbsp;vojenském výcvikovém prostoru Kobylec, vstával z&nbsp;improvizovaného polního lůžka, vařil si&nbsp;černou kávu a&nbsp;usedal k&nbsp;mapám.</span></p>
          <p class="chunk" data-nb-ref-number="33" data-nb-words="28" data-nb-chars="187"><span class="idea" data-nb-ref-number="33" id="idea33" data-nb-words="28" data-nb-chars="187">A&nbsp;rotný se&nbsp;k&nbsp;ránu plížil prázdnou kaštanovou alejí, šelestivým deštěm rychle zrzavějících listů, a&nbsp;spěšně procházel kolem diskrétní služby, aby do&nbsp;budíčku ještě honem urval hodinu spánku.</span></p>
          <hr>
          <p class="chunk" data-nb-ref-number="34" data-nb-words="138" data-nb-chars="909"><span class="idea" data-nb-ref-number="34" id="idea34" data-nb-words="138" data-nb-chars="909">Snaživý poručík Hezký, velitel První tankové roty, přiklusal křepce do&nbsp;své kanceláře a&nbsp;s&nbsp;chutí se&nbsp;tam pokusil rozvířit čilou činnost. Narazil na&nbsp;prozíravou absenci dubnového ročníku, a&nbsp;když učinil pokus sehnat dostatečný počet mužstva, jež by&nbsp;se&nbsp;pustilo do&nbsp;čištění rotních rajónů, zastihl z&nbsp;celého stavu pouze několik příslušníků prvního ročníku. Na&nbsp;kulturní světnici dopadl však rotného Smiřického, zaměstnaného na&nbsp;jakémsi spise, jejž před poručíkem schoval pod čerstvý výtisk <em>Obrany lidu</em>. Za&nbsp;jiných okolností byl by&nbsp;poručík chtěl vědět, co&nbsp;před ním rotný ukrývá, dnes však byl příliš zaujat velkými úkoly. Vydal jen příslušné rozkazy a&nbsp;v&nbsp;příští čtvrthodině ubíral se&nbsp;již rotný v&nbsp;čele potupného útvaru lemounků přes tábor k&nbsp;dřevěným barákům učeben Sedmého tankového praporu nahoře u&nbsp;lesa. Tam měli z&nbsp;lavic a&nbsp;z&nbsp;latrín „odstranit vzhledem k&nbsp;nastávající prověrce bojové připravenosti politicky nevhodné nápisy“.</span></p>
          <p class="chunk" data-nb-ref-number="35" data-nb-words="261" data-nb-chars="1799"><span class="idea" data-nb-ref-number="35" id="idea35" data-nb-words="261" data-nb-chars="1799">Tábor se&nbsp;hýbal nezvyklým životem. Celé kompletní roty, do&nbsp;kraj­nosti rozhořčené (vzhledem k&nbsp;prověrce jim byly zaraženy dovolenky), tarasily asfaltové cesty tábořiště a&nbsp;zametaly je&nbsp;košťaty, sehnanými (a ukradenými), kde se&nbsp;dalo. K&nbsp;nebi stoupal dým z&nbsp;četných ohňů, na&nbsp;nichž pálili hromady uschlého kaštanového listí, smeteného z&nbsp;cest a&nbsp;zčásti i&nbsp;očesaného z&nbsp;(neukázněně dosud ne&nbsp;zcela holých) stromů. Vojíni nadaní výtvarně uhrabávali trávníčky před vchody budov a&nbsp;z&nbsp;písku, z&nbsp;oblázků, z&nbsp;barevných sklíček a&nbsp;z&nbsp;neumělých dřevěných modelů tanku T-34 vyráběli před kasárnami jakési náhrobní mohyly, ozdobené zarudlými hvězdami z&nbsp;roztlučených cihel a&nbsp;oblázkovými portréty generalissima a&nbsp;generála a&nbsp;hlásající pochybné generalizace jako KAŽDÝ TANKISTA VZORNÝM VOJÁKEM. Z&nbsp;nějaké kulturně masové světnice zazněl sbor ochraptělých pěvců, snažící se&nbsp;překonat obtíže dvojhlasu ve&nbsp;strhující písni <em>Za Čepičku vpřed</em>; její původní název zněl sice <em>Za Gottwalda vpřed</em>, ale velitel jednotky, který osobně dozíral na&nbsp;nácvik, chtěl se&nbsp;zalichotit veliteli divize, nastávajícímu ministrovu příbuznému. Vítr opět odnesl závan chraptivé kantáty a&nbsp;party v&nbsp;zašpiněných kombinézách táhly pod sloupy dýmu ke&nbsp;garážnímu dvoru Stosedmnáctého tankového pluku, odkud už&nbsp;hřměly rolety a&nbsp;rachotily tankové motory. Divize se&nbsp;vytrhla z&nbsp;celoročního spánku a&nbsp;poháněna důstojnictvem rychle se&nbsp;snažila dokázat v&nbsp;praxi, co&nbsp;v&nbsp;uplynulém výcvikovém období dokázali její velitelé ve&nbsp;svých hlášeních. Když rotného šprengkomando zahnulo kolem budovy Druhého praporu, uslyšeli, jak na&nbsp;ně&nbsp;kdosi seshora, jakoby z&nbsp;nebe, volá. Přes okraj střechy se&nbsp;tam v&nbsp;patnáctimetrové výšce nahýbal desátník Müller, a&nbsp;když se&nbsp;ho&nbsp;rotný hlasitě otázal po&nbsp;činnosti, zazněl desátníkův hlas, zeslabený dálkou, zcela zřetelně: „Mejeme střechy, aby nebyly posraný vod ptáků.“</span></p>
          <p class="chunk" data-nb-ref-number="36" data-nb-words="21" data-nb-chars="133"><span class="idea" data-nb-ref-number="36" id="idea36" data-nb-words="21" data-nb-chars="133">Důstojník, jenž vydal tento rozkaz, chtěl se&nbsp;snad pragmaticky zajistit pro případ, že&nbsp;by&nbsp;dozor nad prověrkou převzal sám nebeský Bůh.</span></p>
          <hr>
          <p class="chunk" data-nb-ref-number="37" data-nb-words="78" data-nb-chars="501"><span class="idea" data-nb-ref-number="37" id="idea37" data-nb-words="78" data-nb-chars="501">Rotný odvedl svoje mužstvo nahoru k&nbsp;lesu; tam pod písčitým svahem, nad nímž se&nbsp;houpaly větve borovic, stály učebny Sedmého tankového praporu. Bylo zamčeno, a&nbsp;teprve když všichni čtyři bušili a&nbsp;kopali do&nbsp;dveří tak dlouho, že&nbsp;by&nbsp;se&nbsp;nezkušený člověk dávno vzdal, objevila se&nbsp;za&nbsp;ulepeným oknem rozespalá tvář vojína Semeráka, pro srdeční vadu ustanoveného správcem učeben. Žil tu&nbsp;poustevnicky stranou tábora, a&nbsp;proto se&nbsp;na&nbsp;něho prakticky nemohla vztahovat ustanovení řádů, určující dobu budíčku a&nbsp;večerky.</span></p>
          <p class="chunk" data-nb-ref-number="38" data-nb-words="44" data-nb-chars="297"><span class="idea" data-nb-ref-number="38" id="idea38" data-nb-words="44" data-nb-chars="297">Jeho pracoviště mělo vůbec somniferní účinky. Sotva mužstvo, složené z&nbsp;příslušníků bojové jednotky, vniklo dovnitř, okamžitě zalehlo. Nežli rotný sehnal od&nbsp;Semeráka plechovku zelené barvy na&nbsp;lavice a&nbsp;kbelík téru na&nbsp;latrínu, spali už&nbsp;všichni spánkem mládí, takže je&nbsp;musel hlasitě a&nbsp;dlouho burcovat.</span></p>
          <p class="chunk" data-nb-ref-number="39" data-nb-words="21" data-nb-chars="130"><span class="idea" data-nb-ref-number="39" id="idea39" data-nb-words="21" data-nb-chars="130">„Hele, chlapi,“ nařídil jim. „Hledejte sprostý a&nbsp;protistátní nápisy, co&nbsp;najdete, to&nbsp;mi&nbsp;hlašte, zamalujem to&nbsp;a&nbsp;pak si&nbsp;dáme dvacet.“</span></p>
          <p class="chunk" data-nb-ref-number="40" data-nb-words="38" data-nb-chars="234"><span class="idea" data-nb-ref-number="40" id="idea40" data-nb-words="38" data-nb-chars="234">Protože to&nbsp;byl úkol lákavější než obvyklé úkoly, upustilo mužstvo od&nbsp;obvyklých projevů odporu k&nbsp;práci a&nbsp;rozlezlo se&nbsp;po&nbsp;učebnách. Brzo se&nbsp;odevšad ozývaly výzvy, aby velitel destrukční čety provedl inspekci. A&nbsp;rotný ji&nbsp;s&nbsp;chutí prováděl.</span></p>
        </section>
        <section>
          <blockquote class="chunk" data-nb-ref-number="41" data-nb-words="14" data-nb-chars="57">
            <p><em><span class="idea" data-nb-ref-number="41" id="idea41" data-nb-words="4" data-nb-chars="13">Už se&nbsp;to&nbsp;píše<br></span>
<span class="idea" data-nb-ref-number="42" id="idea42" data-nb-words="2" data-nb-chars="14">plnicím perem:<br></span>
<span class="idea" data-nb-ref-number="43" id="idea43" data-nb-words="4" data-nb-chars="15">Máme to&nbsp;za&nbsp;pár!<br></span>
<span class="idea" data-nb-ref-number="44" id="idea44" data-nb-words="4" data-nb-chars="15">Už&nbsp;na&nbsp;to&nbsp;serem!</span></em></p>
          </blockquote>
        </section>
        <section>
          <p class="chunk" data-nb-ref-number="42" data-nb-words="56" data-nb-chars="437"><span class="idea" data-nb-ref-number="45" id="idea45" data-nb-words="56" data-nb-chars="437">Stálo v&nbsp;učebně motorů na&nbsp;brzdovém bubnu levé spojky, natřeném stříbřenkou. Učebna byla slunná místnost, naplněná krásnými názornými pomůckami, jejichž výrobou strávil značný počet příslušníků prezenční služby značný počet dní. Pro svou dokonalost se&nbsp;nepoužívaly, nýbrž pečlivě uchovávaly pro příležitost prověrek, generálských návštěv a&nbsp;vizitací sovětských poradců. Na&nbsp;modelu brzdovratného zařízení vytvořil kdosi variaci prastaré písně:</span></p>
        </section>
        <section>
          <blockquote class="chunk" data-nb-ref-number="43" data-nb-words="22" data-nb-chars="122">
            <p><em><span class="idea" data-nb-ref-number="46" id="idea46" data-nb-words="4" data-nb-chars="27">Cesto, cestičko do&nbsp;Lipníka,<br></span>
<span class="idea" data-nb-ref-number="47" id="idea47" data-nb-words="5" data-nb-chars="28">potkal jsem na&nbsp;ní&nbsp;tajtrlíka.<br></span>
<span class="idea" data-nb-ref-number="48" id="idea48" data-nb-words="6" data-nb-chars="32">Nebyl to&nbsp;tajtrlík, byl to&nbsp;dýzl<sup id="fnref:2"><a href="#fn:2" class="footnote-ref" role="doc-noteref">2</a></sup>.<br></span>
<span class="idea" data-nb-ref-number="49" id="idea49" data-nb-words="7" data-nb-chars="35">Kdybych byl neutek, byl by&nbsp;mě&nbsp;lýzl.</span></em></p>
          </blockquote>
        </section>
        <section>
          <p class="chunk" data-nb-ref-number="44" data-nb-words="18" data-nb-chars="124"><span class="idea" data-nb-ref-number="50" id="idea50" data-nb-words="18" data-nb-chars="124">Na&nbsp;chromované hlavici ukázkového válce, který stál pod obrazem strašné bitvy, byly vyryty (takže se&nbsp;nedaly odstranit) verše:</span></p>
        </section>
        <section>
          <blockquote class="chunk" data-nb-ref-number="45" data-nb-words="15" data-nb-chars="81">
            <p><em><span class="idea" data-nb-ref-number="51" id="idea51" data-nb-words="3" data-nb-chars="21">Esli nechceš, četaři,<br></span>
<span class="idea" data-nb-ref-number="52" id="idea52" data-nb-words="3" data-nb-chars="18">dostat ránu pěstí,<br></span>
<span class="idea" data-nb-ref-number="53" id="idea53" data-nb-words="4" data-nb-chars="21">tak se&nbsp;někam zadekuj,<br></span>
<span class="idea" data-nb-ref-number="54" id="idea54" data-nb-words="5" data-nb-chars="21">je&nbsp;to&nbsp;pro tvý štěstí!</span></em></p>
          </blockquote>
        </section>
        <section>
          <blockquote class="chunk" data-nb-ref-number="46" data-nb-words="18" data-nb-chars="84">
            <p><em><span class="idea" data-nb-ref-number="55" id="idea55" data-nb-words="5" data-nb-chars="22">Zalez za&nbsp;roh nebo kam,<br></span>
<span class="idea" data-nb-ref-number="56" id="idea56" data-nb-words="5" data-nb-chars="24">ztrať se&nbsp;rač mejm vočim!<br></span>
<span class="idea" data-nb-ref-number="57" id="idea57" data-nb-words="4" data-nb-chars="19">Nebo jak tě&nbsp;uvidim,<br></span>
<span class="idea" data-nb-ref-number="58" id="idea58" data-nb-words="4" data-nb-chars="19">tak po&nbsp;tobě skočim!</span></em></p>
          </blockquote>
        </section>
        <section>
          <p class="chunk" data-nb-ref-number="47" data-nb-words="14" data-nb-chars="113"><span class="idea" data-nb-ref-number="59" id="idea59" data-nb-words="14" data-nb-chars="113">A&nbsp;mezi řádky srovnávací tabulky charakteristických pachů různých bojových látek připsal nějaký vzdělanec azbukou:</span></p>
        </section>
        <section>
          <blockquote class="chunk" data-nb-ref-number="48" data-nb-words="16" data-nb-chars="77">
            <p><em><span class="idea" data-nb-ref-number="60" id="idea60" data-nb-words="4" data-nb-chars="20">Генералu mo&nbsp;coy naнu<br></span>
<span class="idea" data-nb-ref-number="61" id="idea61" data-nb-words="4" data-nb-chars="17">mы мaŭ злamы чacы<br></span>
<span class="idea" data-nb-ref-number="62" id="idea62" data-nb-words="5" data-nb-chars="23">Вoяųu ŭuм з вoŭны нecoy<br></span>
<span class="idea" data-nb-ref-number="63" id="idea63" data-nb-words="3" data-nb-chars="17">лamку нa лaмnacы.</span></em></p>
          </blockquote>
        </section>
        <section>
          <blockquote class="chunk" data-nb-ref-number="49" data-nb-words="16" data-nb-chars="79">
            <p><em><span class="idea" data-nb-ref-number="64" id="idea64" data-nb-words="3" data-nb-chars="17">Лamкy нa лaмnacы,<br></span>
<span class="idea" data-nb-ref-number="65" id="idea65" data-nb-words="4" data-nb-chars="17">нa рaмeнa злamo —<br></span>
<span class="idea" data-nb-ref-number="66" id="idea66" data-nb-words="5" data-nb-chars="27">a&nbsp;бoнu ŭuм, клyкyм дoбрeŭм,<br></span>
<span class="idea" data-nb-ref-number="67" id="idea67" data-nb-words="4" data-nb-chars="18">дaлu ƨoвнo зa mo.<sup id="fnref:3"><a href="#fn:3" class="footnote-ref" role="doc-noteref">3</a></sup></span></em></p>
          </blockquote>
        </section>
        <section>
          <p class="chunk" data-nb-ref-number="50" data-nb-words="25" data-nb-chars="155"><span class="idea" data-nb-ref-number="68" id="idea68" data-nb-words="25" data-nb-chars="155">Nakonec, když zničili, co&nbsp;se&nbsp;dalo, kromě hesel na&nbsp;stěnách, a&nbsp;ponechali učebnu bez estetiky, odebralo se&nbsp;komando ještě na&nbsp;latrínu, aby dokončilo dílo zkázy.</span></p>
          <hr>
          <p class="chunk" data-nb-ref-number="51" data-nb-words="180" data-nb-chars="1287"><span class="idea" data-nb-ref-number="69" id="idea69" data-nb-words="180" data-nb-chars="1287">Latrína byla větrná budova bez dveří s&nbsp;řadou kulatých děr v&nbsp;šikmém prkně a&nbsp;se svažitým žlabem, který páchl dehtem a&nbsp;močůvkou. A&nbsp;právě obrovská plocha stěny nad žlabem, přes niž se&nbsp;táhl nápis PROVEDU, vyhotovený nehašeným vápnem ve&nbsp;smělých tazích malířské štětky, skytla miláčkům múz téměř neomezené možnosti. Mezi plejádami kresbiček, z&nbsp;nichž většina tvarem připomínala kosočtverečné taktické značky středního tanku (ale měla význam úplně jiný, radostnější), spojovaly se&nbsp;tu&nbsp;v&nbsp;podivuhodných přechodech nápisy a&nbsp;verše poetické, politické a&nbsp;pornografické a&nbsp;byl tu&nbsp;i&nbsp;koutek vojínů maďarské národnosti, nesrozumitelný ostatním. Vedle oznámení inzerátového charakteru <em>Hledám pohon pro svůj ohon</em> zaznamenal zde zatvrzelý ideolog názor, že&nbsp;<em>Jest třeba odstraniti vykořisťování!</em>. Pod tradičním konstatováním <em>Tady se&nbsp;to&nbsp;prima sere, vítr fouká do&nbsp;prdele</em> (jehož mimořádnou pravdivost potvrzovaly zvuky meluzíny, neustále kvílející v&nbsp;řadě různě naladěných záchodkových děr jako v&nbsp;opuštěných červotočivých varhanách) napsala ruka reakčního vojína <em>Ať zhyne krvavý bolševismus!</em>, kteréžto poslední slovo přeškrtla ruka vojína pokrokového a&nbsp;nadepsala slovem <em>kapitalismus</em>. A&nbsp;přímo pod programovým heslem <em>Nechte si&nbsp;řády, dejte nám ženský!</em> vyryl sexuálně naladěný poeta do&nbsp;velkého kosočtverečného rámu verše:</span></p>
        </section>
        <section>
          <blockquote class="chunk" data-nb-ref-number="52" data-nb-words="17" data-nb-chars="84">
            <p><em><span class="idea" data-nb-ref-number="70" id="idea70" data-nb-words="5" data-nb-chars="24">Anka, Anka, co&nbsp;to&nbsp;děláš?<br></span>
<span class="idea" data-nb-ref-number="71" id="idea71" data-nb-words="4" data-nb-chars="22">Povídali, že&nbsp;ji&nbsp;nemáš!<br></span>
<span class="idea" data-nb-ref-number="72" id="idea72" data-nb-words="5" data-nb-chars="19">Však já&nbsp;si&nbsp;ji&nbsp;ušiju<br></span>
<span class="idea" data-nb-ref-number="73" id="idea73" data-nb-words="3" data-nb-chars="19">z&nbsp;krepovýho papíru!</span></em></p>
          </blockquote>
        </section>
        <section>
          <blockquote class="chunk" data-nb-ref-number="53" data-nb-words="18" data-nb-chars="89">
            <p><em><span class="idea" data-nb-ref-number="74" id="idea74" data-nb-words="4" data-nb-chars="22">Papírová, to&nbsp;nic není!<br></span>
<span class="idea" data-nb-ref-number="75" id="idea75" data-nb-words="6" data-nb-chars="27">Jednou práskneš a&nbsp;je po&nbsp;ní.<br></span>
<span class="idea" data-nb-ref-number="76" id="idea76" data-nb-words="3" data-nb-chars="19">Nejlepší je&nbsp;kožená,<br></span>
<span class="idea" data-nb-ref-number="77" id="idea77" data-nb-words="5" data-nb-chars="21">ta&nbsp;je&nbsp;na&nbsp;to&nbsp;stvořená.</span></em></p>
          </blockquote>
        </section>
        <section>
          <p class="chunk" data-nb-ref-number="54" data-nb-words="61" data-nb-chars="417"><span class="idea" data-nb-ref-number="78" id="idea78" data-nb-words="61" data-nb-chars="417">Práce vojínů zde pokračovala pomaleji. Bohatství nápisů je&nbsp;při­vedlo na&nbsp;myšlenku (v podstatě kulturní) uchovat alespoň část toho pokladu pro budoucnost; a&nbsp;tak vytáhli zápisníky a&nbsp;nejcennější exponáty pomalu přenášeli škobrtavým písmem na&nbsp;umolousané stránky. Rotný se&nbsp;posadil na&nbsp;jednu z&nbsp;opuštěných děr a&nbsp;zahleděl se&nbsp;na&nbsp;pruh stěny, osvětlený sluncem, jež problesklo z&nbsp;roztrhaných mraků. Nějaký Slovák tam písemně jásal:</span></p>
        </section>
        <section>
          <blockquote class="chunk" data-nb-ref-number="55" data-nb-words="8" data-nb-chars="50">
            <p><em><span class="idea" data-nb-ref-number="79" id="idea79" data-nb-words="4" data-nb-chars="28">Priprau milá, priprau dieru,<br></span>
<span class="idea" data-nb-ref-number="80" id="idea80" data-nb-words="4" data-nb-chars="22">zajtrá idem do&nbsp;civilu!</span></em></p>
          </blockquote>
        </section>
        <section>
          <p class="chunk" data-nb-ref-number="56" data-nb-words="102" data-nb-chars="722"><span class="idea" data-nb-ref-number="81" id="idea81" data-nb-words="102" data-nb-chars="722">A&nbsp;rotný se&nbsp;zahloubal, zasnil. Lid je&nbsp;básníkem, aniž o&nbsp;tom ví, přednášel jim kdysi kdesi jakýsi realistický kulturní pracovník, a&nbsp;rotný přemýšlel, anebo spíš převaloval v&nbsp;hlavě své obvyklé neurčité myšlenky, promíšené představou kudrnaté zahrádky Janinčiny a&nbsp;otázkami ideologie, jimž se&nbsp;cynicky vysmíval a&nbsp;potají jimi trpěl, a&nbsp;pletla se&nbsp;mu&nbsp;do&nbsp;nich kulatá tvář soudružky redaktorky Lucie Valentinové i&nbsp;zelené oči nedobytné Lizetky, komplikovala je&nbsp;strašlivá tíže života, kterou doopravdy ze&nbsp;sebe dovedl setřást, jenom když sarkastickými synkopami na&nbsp;uslintané altce v&nbsp;kapele útvarového estrádního souboru ironizoval radostné tóniny neradostných koncertů pro členy patronátních JZD v&nbsp;oblasti kobyleckého výcvikového prostoru.</span></p>
          <p class="chunk" data-nb-ref-number="57" data-nb-words="10" data-nb-chars="54"><span class="idea" data-nb-ref-number="82" id="idea82" data-nb-words="10" data-nb-chars="54">A&nbsp;pak se&nbsp;konečně zvedl, vydal rozkaz k&nbsp;zamazání nápisu</span></p>
        </section>
        <section>
          <blockquote class="chunk" data-nb-ref-number="58" data-nb-words="15" data-nb-chars="92">
            <p><em><span class="idea" data-nb-ref-number="83" id="idea83" data-nb-words="4" data-nb-chars="26">Tankový pluk číslo patnáct<br></span>
<span class="idea" data-nb-ref-number="84" id="idea84" data-nb-words="4" data-nb-chars="23">spokojeně žije v&nbsp;klidu,<br></span>
<span class="idea" data-nb-ref-number="85" id="idea85" data-nb-words="4" data-nb-chars="23">protože tam místo kázně<br></span>
<span class="idea" data-nb-ref-number="86" id="idea86" data-nb-words="3" data-nb-chars="20">nastolili vládu lidu</span></em></p>
          </blockquote>
        </section>
        <section>
          <p class="chunk" data-nb-ref-number="59" data-nb-words="25" data-nb-chars="151"><span class="idea" data-nb-ref-number="87" id="idea87" data-nb-words="25" data-nb-chars="151">a&nbsp;odvelel své komando zpátky na&nbsp;učebny, kde se&nbsp;v&nbsp;místnosti řízení rozložili co&nbsp;nejpohodlněji po&nbsp;cvičných stolicích a&nbsp;zbytek dne až&nbsp;do&nbsp;večerky prospali.</span></p>
          <p class="chunk" data-nb-ref-number="60" data-nb-words="9" data-nb-chars="53"><span class="idea" data-nb-ref-number="88" id="idea88" data-nb-words="9" data-nb-chars="53">Rotný sám, když se&nbsp;setmělo, odešel kamsi na&nbsp;Větrnici.</span></p>
          <hr>
          <p class="chunk" data-nb-ref-number="61" data-nb-words="154" data-nb-chars="957"><span class="idea" data-nb-ref-number="89" id="idea89" data-nb-words="154" data-nb-chars="957">Ostatní příslušníci Sedmého praporu mezitím dosmýčili střechy a&nbsp;cesty a&nbsp;rejžáky a&nbsp;horkou vodou z&nbsp;nich odstranili olejové skvrny; pak je&nbsp;Malinkatý ďábel nahnal do&nbsp;posádkového Parku oddechu, a&nbsp;tam až&nbsp;do&nbsp;pozdních hodin nočních posypávali cestičky žlutým pískem a&nbsp;sbírali papíry a&nbsp;spadlé šišky; nato do&nbsp;dvou hodin v&nbsp;noci drhli ubikace, udělali pořádek na&nbsp;půdě a&nbsp;zbylo jim ještě dost času, aby vzorně vycídili měděné kotle ve&nbsp;třech kuchyních praporu; pak vykartáčovali vycházkové uniformy a&nbsp;odnesli je&nbsp;na&nbsp;uklizenou půdu, protože při docpávání slamníků (k němuž přistoupili hned nato) by&nbsp;se&nbsp;jim byly zaprášily. Než se&nbsp;prach rozptýlil a&nbsp;ložnici bylo možno použít k&nbsp;jejímu vlastnímu účelu, stačili ještě opravit a&nbsp;zeleně natřít ozdobný tyčkový plot kolem budov praporu, takže když se&nbsp;v&nbsp;pět hodin ráno ukládali k&nbsp;nočnímu klidu, byly místnosti dokonale vyvětrány a&nbsp;do budíčku jim scházela, stejně jako rotnému, který se&nbsp;tou dobou vrátil z&nbsp;Větrnice, ještě celá hodina.</span></p>
          <hr>
          <p class="chunk" data-nb-ref-number="62" data-nb-words="250" data-nb-chars="1597"><span class="idea" data-nb-ref-number="90" id="idea90" data-nb-words="250" data-nb-chars="1597">Přesně podle neblahého tušení kapitána Matky probíhala prověrka ve&nbsp;znamení nepřetržité řady debaklů. Vyvrcholily, když při dvoudenním cvičení s&nbsp;materiálem v&nbsp;civilním prostoru zabloudil kapitán s&nbsp;celou tankovou rotou v&nbsp;neznámé krajině. Po&nbsp;marných pokusech o&nbsp;orientaci, jak podle mapy, tak podle souhvězdí a&nbsp;kůry stromů, a&nbsp;nakonec podle výpovědi poděšeného dědy, jehož probudili v&nbsp;pastoušce (myslel, že&nbsp;jsou tu&nbsp;zas Švábi), umístil kapitán svůj štábní vůz na&nbsp;kraji lesa, a&nbsp;vydav důstojníkům rozkaz k&nbsp;průzkumu, vypudil je&nbsp;z&nbsp;vozu. Osaměl v&nbsp;něm se&nbsp;svobodníkem dr. Mlejnkem; toho na&nbsp;průzkum vyslat nemohl, protože písař trpěl srdeční vadou. Nařídil mu&nbsp;tedy, aby stál venku na&nbsp;stráži. Svobodník bez odporu uposlechl, ale místo aby upíral zrak do&nbsp;stínů lesa, odkud se&nbsp;ozývalo volání vyrušené kukačky a&nbsp;chrápání důstojníků, provádějících průzkum, přistavil si&nbsp;pod okýnko štábního vozu bednu s&nbsp;cvičným střelivem a&nbsp;nahlížel dovnitř. Jeho předpoklad se&nbsp;brzy splnil: kapitán se&nbsp;podle vlastního prohlášení hodlal ve&nbsp;voze věnovat studiu map a&nbsp;taktické situace; k&nbsp;tomu účelu si&nbsp;rozepjal blůzu, chvíli váhal, má-li si&nbsp;sundat holínky, ale pro jistotu se&nbsp;rozhodl proti, a&nbsp;rozkošnicky se&nbsp;skácel na&nbsp;kavalec. Svobodník dr. Mlejnek vyčkal ještě asi tři minuty, potom se&nbsp;vkradl dovnitř a&nbsp;uvelebil se&nbsp;na&nbsp;sedačce v&nbsp;rohu, u&nbsp;rozžhaveného bubínku. Dlouhým vojenským tréninkem si&nbsp;zcela osvojil schopnost usnout a&nbsp;spát v&nbsp;jakékoliv poloze, i&nbsp;vestoje, a&nbsp;zakrátko promlouvala už&nbsp;kukačka z&nbsp;hloubi křovisk k&nbsp;uším, které neslyšely, a&nbsp;chrápání z&nbsp;lesa i&nbsp;chrápání ze&nbsp;štábního vozu se&nbsp;demokraticky vmísilo mezi ostatní zvuky noční přírody.</span></p>
          <p class="chunk" data-nb-ref-number="63" data-nb-words="55" data-nb-chars="362"><span class="idea" data-nb-ref-number="91" id="idea91" data-nb-words="55" data-nb-chars="362">Všichni tak pokojně spali, propadajíce se&nbsp;do&nbsp;hlubších a&nbsp;hlubších poschodí spánku. Přes měsíc se&nbsp;přetáhla blána předjitřní mlhy a&nbsp;najednou se&nbsp;z&nbsp;lesa ozvalo vrčení motorů, přiblížilo se, projelo po&nbsp;cestičce, kolem níž, schováni v&nbsp;křoví, spali důstojníci, a&nbsp;nikým nepozorovány zarazily před štábním vozem tři džípy s&nbsp;komisí generálního štábu, zabalenou v&nbsp;bušlácích.</span></p>
          <p class="chunk" data-nb-ref-number="64" data-nb-words="78" data-nb-chars="514"><span class="idea" data-nb-ref-number="92" id="idea92" data-nb-words="78" data-nb-chars="514">Jednooký muž v&nbsp;posledním džípu zůstal sedět, jenom se&nbsp;zavrtěl a&nbsp;bušlák<sup id="fnref:4"><a href="#fn:4" class="footnote-ref" role="doc-noteref">4</a></sup> se&nbsp;mu&nbsp;svezl z&nbsp;ramene; v&nbsp;měsíčním svitu se&nbsp;zlatě zatřpytil gigantický nárameník neklamně sovětského vkusu a&nbsp;carské tradice. Zato z&nbsp;prvního křepce vyskočil důstojník velmi drobné postavy a&nbsp;dychtivě vyběhl po&nbsp;schůdcích kapitánova vozu. V&nbsp;rozmezí několika týdnů se&nbsp;mu&nbsp;podařilo už&nbsp;podruhé přistihnout kapitána, jak spí ve&nbsp;vyloženě bojové situaci. Využil toho k&nbsp;názornému předvedení říznosti přímo před zraky svých nadřízených a&nbsp;sovětského poradce.</span></p>
          <p class="chunk" data-nb-ref-number="65" data-nb-words="79" data-nb-chars="544"><span class="idea" data-nb-ref-number="93" id="idea93" data-nb-words="79" data-nb-chars="544">Rozespalý kapitán vnímal povědomé vřískání toliko v&nbsp;jeho intonačních významech a&nbsp;ty byly jednoznačné. Odněkud stále kukala kukačka a&nbsp;k&nbsp;ní se&nbsp;připojil jiný noční tvor, jenž se&nbsp;projevoval hlubokým žbluňkáním. Myší vřesk majora Borovičky, orámovaný tou groteskní akustikou lesa, probudil v&nbsp;kapitánovi dávnou vzpomínku na&nbsp;kačera Donalda, jenž patřil k&nbsp;hrdinům jeho předválečného mládí, a&nbsp;zachtělo se&nbsp;mu&nbsp;zakvákat. Disciplinovaně se&nbsp;však ovládl, přinutil uvozdřený mozek k&nbsp;plnění logických funkcí a&nbsp;pomalu chápal, až&nbsp;pochopil obsah pištivého sdělení:</span></p>
          <p class="chunk" data-nb-ref-number="66" data-nb-words="14" data-nb-chars="91"><span class="idea" data-nb-ref-number="94" id="idea94" data-nb-words="14" data-nb-chars="91">„…lézáte se&nbsp;v&nbsp;prostoru ležícím západně od&nbsp;čáry Říp–Bohnice, a&nbsp;tedy kde, soudruhu kapitáne?“</span></p>
          <p class="chunk" data-nb-ref-number="67" data-nb-words="26" data-nb-chars="181"><span class="idea" data-nb-ref-number="95" id="idea95" data-nb-words="26" data-nb-chars="181">„V&nbsp;prostoru&nbsp;–“ řekl kapitán, těžce zápase s&nbsp;odporem mozku, vje­mů i&nbsp;hlasivek; mohutnosti umrtvené spánkem nedokázaly posloužit ničím jiným než ozvěnou: západně od&nbsp;čáry Říp–Bohnice…“</span></p>
          <p class="chunk" data-nb-ref-number="68" data-nb-words="9" data-nb-chars="61"><span class="idea" data-nb-ref-number="96" id="idea96" data-nb-words="9" data-nb-chars="61">„Ale jaký je&nbsp;to&nbsp;prostor, soudruhu kapitáne. <em>Jaký!</em> Odpovězte!“</span></p>
          <p class="chunk" data-nb-ref-number="69" data-nb-words="55" data-nb-chars="359"><span class="idea" data-nb-ref-number="97" id="idea97" data-nb-words="55" data-nb-chars="359">Kapitánovy znavené oči obhlédly prostor štábního vozu. V&nbsp;rohu zahlédl svobodníka dr. Mlejnka, který dělal cosi nepochopitelného: seděl v&nbsp;lavoru a&nbsp;za zády mu&nbsp;stoupala pára. Kapitán se&nbsp;nepokusil vysvětlit sám sobě takovou téměř nadpřirozenou a&nbsp;služebně jistě ne&nbsp;vhodnou činnost, obhlížel prostor vozu dál, až&nbsp;k&nbsp;okénku, za&nbsp;nímž se&nbsp;mezi stromy zaleskla hvězdička.</span></p>
          <p class="chunk" data-nb-ref-number="70" data-nb-words="12" data-nb-chars="70"><span class="idea" data-nb-ref-number="98" id="idea98" data-nb-words="12" data-nb-chars="70">„V&nbsp;jakém prostoru, co? Tak bude to?!“ řval major. „V&nbsp;jakém pro­storu?“</span></p>
          <p class="chunk" data-nb-ref-number="71" data-nb-words="4" data-nb-chars="29"><span class="idea" data-nb-ref-number="99" id="idea99" data-nb-words="4" data-nb-chars="29">„V&nbsp;zalesněném,“ řekl kapitán.</span></p>
          <p class="chunk" data-nb-ref-number="72" data-nb-words="32" data-nb-chars="221"><span class="idea" data-nb-ref-number="100" id="idea100" data-nb-words="32" data-nb-chars="221">„V&nbsp;zalesněném! Ještě řekněte&nbsp;–“ zavřískal major a&nbsp;hlásek mu&nbsp;přeskočil, takže větu dořekl astronomickým diskantem: „– ještě řekněte v&nbsp;bažinatém nebo jakém! Uvědomujete si&nbsp;–“ hlasový orgán trpaslíkův zcela vypověděl službu.</span></p>
          <p class="chunk" data-nb-ref-number="73" data-nb-words="8" data-nb-chars="57"><span class="idea" data-nb-ref-number="101" id="idea101" data-nb-words="8" data-nb-chars="57">Vystřídal ho&nbsp;bas nějakého plukovníka z&nbsp;generálního štábu:</span></p>
          <p class="chunk" data-nb-ref-number="74" data-nb-words="11" data-nb-chars="77"><span class="idea" data-nb-ref-number="102" id="idea102" data-nb-words="11" data-nb-chars="77">„Nalézáte se&nbsp;uvnitř nepřátelského území, soudruhu kapitáne. Jak je&nbsp;to&nbsp;možné?“</span></p>
          <p class="chunk" data-nb-ref-number="75" data-nb-words="27" data-nb-chars="149"><span class="idea" data-nb-ref-number="103" id="idea103" data-nb-words="27" data-nb-chars="149">„Je to&nbsp;–“ pravil těžce kapitán Matka, „– omyl. Byl jsem&nbsp;– mylně informován&nbsp;– průzkumníky. V&nbsp;bojové situaci&nbsp;– jsem&nbsp;– patrně ztratil spojení s&nbsp;vojsky…“</span></p>
          <p class="chunk" data-nb-ref-number="76" data-nb-words="12" data-nb-chars="74"><span class="idea" data-nb-ref-number="104" id="idea104" data-nb-words="12" data-nb-chars="74">„Nu což,“ pravil bas. „Jak byste tuto situaci prakticky vyřešil ve&nbsp;válce?“</span></p>
          <p class="chunk" data-nb-ref-number="77" data-nb-words="41" data-nb-chars="300"><span class="idea" data-nb-ref-number="105" id="idea105" data-nb-words="41" data-nb-chars="300">Basový plukovník se&nbsp;na&nbsp;kapitána zadíval s&nbsp;obvyklým výrazem otcovské vážnosti. Major Borovička pojídal jakési pastilky a&nbsp;snažil se&nbsp;odkašlat. Do&nbsp;vozu vstoupil, jako zlověstná připomínka trocnovského hrdiny, jednooký poradce. A&nbsp;kapitán, přinutiv mozek k&nbsp;činnosti téměř logické, zuřivě promýšlel situaci.</span></p>
          <p class="chunk" data-nb-ref-number="78" data-nb-words="24" data-nb-chars="177"><span class="idea" data-nb-ref-number="106" id="idea106" data-nb-words="24" data-nb-chars="177">Díla vojenské vědy nepatřila bohužel k&nbsp;jeho oblíbené četbě a&nbsp;zanedbané taktické vědomosti nahrazoval četbou herojských románů. Vědecky vojenskou odpověď nahradil tedy spíše sen.</span></p>
          <p class="chunk" data-nb-ref-number="79" data-nb-words="23" data-nb-chars="130"><span class="idea" data-nb-ref-number="107" id="idea107" data-nb-words="23" data-nb-chars="130">„Probil bych se&nbsp;ke&nbsp;svým!“ řekl pevně, vědom si&nbsp;toho, že&nbsp;je&nbsp;ne­možné, aby byl pokárán za&nbsp;tak evidentně projevenou vůli k&nbsp;hrdinství.</span></p>
          <p class="chunk" data-nb-ref-number="80" data-nb-words="31" data-nb-chars="217"><span class="idea" data-nb-ref-number="108" id="idea108" data-nb-words="31" data-nb-chars="217">Zavládlo ticho. Jednooký poradce řekl cosi nesrozumitelného pod vousy, ostatní důstojníky uvedl kapitánův úmysl v&nbsp;nejistotu a&nbsp;major Borovička, který už&nbsp;opět nabyl vlády nad hlasem, pravil napůl ironicky, napůl tázavě:</span></p>
          <p class="chunk" data-nb-ref-number="81" data-nb-words="4" data-nb-chars="22"><span class="idea" data-nb-ref-number="109" id="idea109" data-nb-words="4" data-nb-chars="22">„Probil byste se, co?“</span></p>
          <p class="chunk" data-nb-ref-number="82" data-nb-words="31" data-nb-chars="234"><span class="idea" data-nb-ref-number="110" id="idea110" data-nb-words="31" data-nb-chars="234">„Ano, probil,“ potvrdil mu&nbsp;to&nbsp;kapitán Matka. Pak projevil nečekanou taktickou schopnost, jejíž efekt narušily jenom nedokonalé kapitánovy jazykové znalosti. Obrátil se&nbsp;na&nbsp;jednookého a&nbsp;slavnostně pronesl jazykem, jevícím stopy ruštiny:</span></p>
          <p class="chunk" data-nb-ref-number="83" data-nb-words="8" data-nb-chars="69"><span class="idea" data-nb-ref-number="111" id="idea111" data-nb-words="8" data-nb-chars="69">„Továryš palkóvnik, dovolitě mina informacírovat vas dlja situáciji!“</span></p>
          <p class="chunk" data-nb-ref-number="84" data-nb-words="135" data-nb-chars="898"><span class="idea" data-nb-ref-number="112" id="idea112" data-nb-words="135" data-nb-chars="898">Nakonec celou záležitost odnesl nejhůř svobodník dr. Mlejnek. Jeho poloha&nbsp;– vsedě v&nbsp;lavoru –, která se&nbsp;kapitánovi jevila jako téměř nadpřirozená, byla přirozeným následkem situace, jak se&nbsp;vyvinula po&nbsp;příchodu majora Borovičky do&nbsp;štábního vozu. Když major prudce otevřel dveře a&nbsp;zaječel, kapitán se&nbsp;ve&nbsp;spánku reflexivně vymrštil s&nbsp;takovou prudkostí, že&nbsp;srazil svobodníka ze&nbsp;stoličky. Svobodník, zbavený rovnováhy, dosedl na&nbsp;rozžhavený bubínek a&nbsp;vzňal se. Lavor sice zabránil požáru, ale svobodník věděl, že&nbsp;škodu bude muset při odchodu mimo činnou službu zapravit (pokud se&nbsp;mu&nbsp;nepodaří ukradnout plášť nějakému lemounovi). Propadl proto nenávistné trudomyslnosti, z&nbsp;níž ho&nbsp;však brzo nato, za&nbsp;rozbřesku, vytrhl pohled na&nbsp;kompletní štáb zabloudilého praporu, podrobující se&nbsp;za&nbsp;trest prověrce z&nbsp;topografické orientace a&nbsp;plazící se&nbsp;za&nbsp;tím účelem ranní mlhou po&nbsp;břiše do&nbsp;kamenité stráně památné hory Říp.</span></p>
          <hr>
          <p class="chunk" data-nb-ref-number="85" data-nb-words="30" data-nb-chars="223"><span class="idea" data-nb-ref-number="113" id="idea113" data-nb-words="30" data-nb-chars="223">Nadporučík Vrabec, specialista na&nbsp;tankovou střelbu, zahájil den nato prověrku příslušníků Sedmého tankového praporu ze&nbsp;střelecké přípravy tím, že&nbsp;dle zásady názorného kladení otázek oslovil tupě se&nbsp;tvářícího četaře Žloudka:</span></p>
          <p class="chunk" data-nb-ref-number="86" data-nb-words="63" data-nb-chars="418"><span class="idea" data-nb-ref-number="114" id="idea114" data-nb-words="63" data-nb-chars="418">„Váš tank se&nbsp;žene hořícími ulicemi, kolem vás řítí se&nbsp;trosky doutnajících stěn. Město je&nbsp;pod těžkou palbou nepřátelského dělostřelectva. Váš kulometčík právě zneškodnil amerického tankoborníka, ale jiní mohou se&nbsp;skrývat v&nbsp;každém okně, za&nbsp;každou hromadou sutin. Hledíte zaměřovačem a&nbsp;v&nbsp;jeho zorném poli náhle spatříte, jak na&nbsp;rozstřílené náměstíčko vyjíždí tank typu Sherman a&nbsp;montuje kanón přímo na&nbsp;vás! Vaše činnost?“</span></p>
          <p class="chunk" data-nb-ref-number="87" data-nb-words="17" data-nb-chars="123"><span class="idea" data-nb-ref-number="115" id="idea115" data-nb-words="17" data-nb-chars="123">Četař Žloudek otevřel ústa, ale mlčel. Nadporučík tedy, pomáhaje si&nbsp;neurčitými gesty, pokračoval hlasem o&nbsp;sekundu zvýšeným:</span></p>
          <p class="chunk" data-nb-ref-number="88" data-nb-words="33" data-nb-chars="206"><span class="idea" data-nb-ref-number="116" id="idea116" data-nb-words="33" data-nb-chars="206">„Americký Sherman se&nbsp;k&nbsp;vám blíží. Rozeznáváte bílou hvězdu na&nbsp;jeho pancíři. Seskakuje nepřátelský desant a&nbsp;o&nbsp;váš pancíř zvoní nárazy prvních střel. Věž kostela na&nbsp;náměstí se&nbsp;řítí v&nbsp;plamenech. Vaše činnost?“</span></p>
          <p class="chunk" data-nb-ref-number="89" data-nb-words="4" data-nb-chars="32"><span class="idea" data-nb-ref-number="117" id="idea117" data-nb-words="4" data-nb-chars="32">„Vypálím,“ pravil četař stručně.</span></p>
          <p class="chunk" data-nb-ref-number="90" data-nb-words="5" data-nb-chars="36"><span class="idea" data-nb-ref-number="118" id="idea118" data-nb-words="5" data-nb-chars="36">„Ale jak vypálíte, soudruhu četaři?“</span></p>
          <p class="chunk" data-nb-ref-number="91" data-nb-words="11" data-nb-chars="67"><span class="idea" data-nb-ref-number="119" id="idea119" data-nb-words="11" data-nb-chars="67">Četař Žloudek se&nbsp;nespecifikoval. Zdálo se, že&nbsp;se&nbsp;ho&nbsp;zmocnila hrůza.</span></p>
          <p class="chunk" data-nb-ref-number="92" data-nb-words="42" data-nb-chars="284"><span class="idea" data-nb-ref-number="120" id="idea120" data-nb-words="42" data-nb-chars="284">„Americký tank jede na&nbsp;plný plyn,“ pokračoval dramaticky nad­poručík a&nbsp;nervózně zašilhal po&nbsp;komisi, usazené na&nbsp;židlích pod nápisem slibujícím věrnost na&nbsp;věčné časy generálu Čepičkovi. „Za ním se&nbsp;z&nbsp;ústí ulice vynořuje těžká samochodka typu King Kong,“ dodal nadporučík. „Jak vypálíte?“</span></p>
          <p class="chunk" data-nb-ref-number="93" data-nb-words="38" data-nb-chars="251"><span class="idea" data-nb-ref-number="121" id="idea121" data-nb-words="38" data-nb-chars="251">Četař Žloudek vyděšeně pohlédl na&nbsp;zamračeného vojína Bamzu vedle sebe, který při výcviku fungoval jako jeho nabíječ. Nadporučík Vrabec si&nbsp;toho povšiml. Zmaten, nevyužil služeb, které mu&nbsp;nabízel nápadně se&nbsp;hlásící rotný s&nbsp;vilnými pysky, a&nbsp;vyzval Bamzu:</span></p>
          <p class="chunk" data-nb-ref-number="94" data-nb-words="5" data-nb-chars="36"><span class="idea" data-nb-ref-number="122" id="idea122" data-nb-words="5" data-nb-chars="36">„Vy, soudruhu vojíne. Jak vypálíte?“</span></p>
          <p class="chunk" data-nb-ref-number="95" data-nb-words="36" data-nb-chars="200"><span class="idea" data-nb-ref-number="123" id="idea123" data-nb-words="36" data-nb-chars="200">Bamza upřel zamračené oči na&nbsp;důstojníka, jako by&nbsp;chtěl zjistit, co&nbsp;to&nbsp;na&nbsp;něho šije za&nbsp;boudu, a&nbsp;potom vzdorovitě pravil: „Z&nbsp;děla. Mašinkvér je&nbsp;na&nbsp;tank hov&nbsp;–“ zarazil se&nbsp;a&nbsp;provedl opravu: „uby platnej.“</span></p>
          <p class="chunk" data-nb-ref-number="96" data-nb-words="10" data-nb-chars="72"><span class="idea" data-nb-ref-number="124" id="idea124" data-nb-words="10" data-nb-chars="72">„Správně,“ řekl honem nadporučík Vrabec. „Ale <em>jak</em> vypálíte? Myslím <em>jak</em>?“</span></p>
          <p class="chunk" data-nb-ref-number="97" data-nb-words="15" data-nb-chars="100"><span class="idea" data-nb-ref-number="125" id="idea125" data-nb-words="15" data-nb-chars="100">Pak konečně zaregistroval touhu rotného Maňase po&nbsp;uplatnění nabytých vědomostí a&nbsp;obrátil se&nbsp;na&nbsp;něho:</span></p>
          <p class="chunk" data-nb-ref-number="98" data-nb-words="36" data-nb-chars="277"><span class="idea" data-nb-ref-number="126" id="idea126" data-nb-words="36" data-nb-chars="277">„Tak vy, soudruhu rotný. Kolem vás detonují tříštivé střely. Z&nbsp;vyvrácených domovních dveří se&nbsp;vysunula charakteristická roura protipancéřové americké bazooky. Samochodka typu King Kong zastavuje a&nbsp;zaměřuje své dvěstěpadesátimilimetrové námořní dělo přímo na&nbsp;vás. Vaše činnost?“</span></p>
          <p class="chunk" data-nb-ref-number="99" data-nb-words="27" data-nb-chars="194"><span class="idea" data-nb-ref-number="127" id="idea127" data-nb-words="27" data-nb-chars="194">„Dílcovou metodou odhadnu vzdálenost nepřátelského vozidla,“ pravil svěže rotný. „Ze známé výšky amerického tanku typu Sherman a&nbsp;z&nbsp;předpokládané rychlosti v&nbsp;přímém směru vypočítám&nbsp;– podle vzorce</span></p>
        </section>
        <section>
          <p class="chunk" data-nb-ref-number="100" data-nb-words="1" data-nb-chars="0"><span class="idea" data-nb-ref-number="128" id="idea128" data-nb-words="1" data-nb-chars="0"><img src="./resources/vzorec_fmt.jpeg" alt="vzorec.jpg"></span></p>
        </section>
        <section>
          <p class="chunk" data-nb-ref-number="101" data-nb-words="47" data-nb-chars="320"><span class="idea" data-nb-ref-number="129" id="idea129" data-nb-words="47" data-nb-chars="320">kde <em>V</em>&nbsp;je vzdálenost v&nbsp;mezích metné délky, <em>r</em> odhadnutá rychlost a&nbsp;<em>0,75</em> vzorcová konstanta a&nbsp;kde malé <em>v</em>&nbsp;je rychlost protipancéřové střely&nbsp;– nutné nastavení zaměřovače, nastavím na&nbsp;třetí stupnici zleva, určené pro průbojné protipancéřové střelivo, zjištěnou vzdálenost, vydám příslušné rozkazy nabíječi a&nbsp;řidiči a&nbsp;vypálím.“</span></p>
          <p class="chunk" data-nb-ref-number="102" data-nb-words="12" data-nb-chars="81"><span class="idea" data-nb-ref-number="130" id="idea130" data-nb-words="12" data-nb-chars="81">Nadporučík Vrabec hrdě pohlédl na&nbsp;komisi pod nápisem a&nbsp;komise souhlasně přikývla.</span></p>
          <hr>
          <p class="chunk" data-nb-ref-number="103" data-nb-words="97" data-nb-chars="657"><span class="idea" data-nb-ref-number="131" id="idea131" data-nb-words="97" data-nb-chars="657">Asi hodinu nato seděl Sedmý tankový prapor v&nbsp;bojových strojích na&nbsp;Větrnici, aby tam v&nbsp;praxi prokázal teoreticky nabyté vědomosti. Na&nbsp;protější stráni se&nbsp;zelenala řada maket, od&nbsp;maličkého hrbu, znázorňujícího nepřátelského tankoborníka, až&nbsp;po&nbsp;obrovskou plachtu, pomalovanou obrazem kamuflovaného bunkru. Komise, do&nbsp;níž se&nbsp;opět dostavil jednooký poradce zvaný v&nbsp;táboře Něfachčenko (na teorii se&nbsp;ulil, protože nebyla dost zábavná), stála na&nbsp;dřevěné pozorovatelně před frontou důstojnických domů a&nbsp;přidržovala si&nbsp;čepice. Vál prudký a&nbsp;studený vítr a&nbsp;skoro se&nbsp;zdálo, že&nbsp;světelné střely, které létaly z&nbsp;najíždějících tanků směrem k&nbsp;maketám, uhýbají pod jeho nárazy.</span></p>
          <p class="chunk" data-nb-ref-number="104" data-nb-words="118" data-nb-chars="786"><span class="idea" data-nb-ref-number="132" id="idea132" data-nb-words="118" data-nb-chars="786">Četař Žloudek, snad díky nedostatku bitevních hrůz, se&nbsp;vyznamenával. Zvlášť silně u&nbsp;něho vynikaly pudy, které každého vojáka vyburcují z&nbsp;letargie, jakmile se&nbsp;dostane k&nbsp;ostrému střelivu. Rotný Smiřický seděl na&nbsp;sedačce ve&nbsp;věži, držel se&nbsp;opatrně madel a&nbsp;velení přenechal střelci. Vojín Bamza, postižený podobným vzedmutím pudů, vzorně ládoval veliké měděné střely do&nbsp;vložné hlavně. „Stuj!“ slyšel rotný Žloudkův hlas v&nbsp;radiokukle, noha desátníka Střevlíčka dupla na&nbsp;brzdu, tank se&nbsp;zarazil, zakolíbal, ve&nbsp;vteřině uklidnil a&nbsp;s&nbsp;krásným lupnutím vyletěla z&nbsp;hlavně střela. V&nbsp;průzoru věžičky rotný spatřil, jak se&nbsp;nepřátelský tankoborník na&nbsp;zežloutlé protější stráni rozlétává na&nbsp;kusy. A&nbsp;když znovu vyrazili a&nbsp;obrátili se&nbsp;k&nbsp;pozorovatelně, zavlála nad ní&nbsp;červená vlajka na&nbsp;znamení plného zásahu.</span></p>
          <p class="chunk" data-nb-ref-number="105" data-nb-words="57" data-nb-chars="381"><span class="idea" data-nb-ref-number="133" id="idea133" data-nb-words="57" data-nb-chars="381">Zaútočili celkem pětkrát a&nbsp;zdecimovali pět maket. Potom se&nbsp;vrátili k&nbsp;pozorovatelně a&nbsp;vysedli. Jak rotný klouzal po&nbsp;hladkém pancíři na&nbsp;zem, skoro porazil obtloustlého střelce, krytého obrovskou kuklou, který se&nbsp;chystal nasednout. Zpod čelního nárazníku vykoukly zděšené oči a&nbsp;střelcova tvář byla křídově bílá. Zazněl povel, zakuklený střelec se&nbsp;vyškrábal na&nbsp;věž a&nbsp;zřítil se&nbsp;dovnitř.</span></p>
          <p class="chunk" data-nb-ref-number="106" data-nb-words="11" data-nb-chars="64"><span class="idea" data-nb-ref-number="134" id="idea134" data-nb-words="11" data-nb-chars="64">„Maňas!“ ozval se&nbsp;za&nbsp;rotným vojín Bamza. „Dem do&nbsp;bunkru. Poďte!“</span></p>
          <p class="chunk" data-nb-ref-number="107" data-nb-words="104" data-nb-chars="698"><span class="idea" data-nb-ref-number="135" id="idea135" data-nb-words="104" data-nb-chars="698">Byl to&nbsp;vskutku rotný Maňas, jenž se&nbsp;tak osvědčil u&nbsp;zkoušky ze&nbsp;střelecké teorie, ale Bamzova výzva nebyla nelogická. Kousek stranou od&nbsp;pozorovatelny, na&nbsp;níž v&nbsp;paprscích červeného slunce zářily mohutné poradcovy nárameníky, stála opuštěná pevnůstka, zbudovaná tam kdysi za&nbsp;účelem nyní už&nbsp;zcela neznámým. Bamza, obvykle vyznavač pomalého pohybu, k&nbsp;ní zamířil téměř poklusem. Rotný váhal. Střevlíček a&nbsp;Žloudek se&nbsp;furiantsky opřeli o&nbsp;tribunu. Rotného přemohla opatrnost a&nbsp;vešel za&nbsp;Bamzou do&nbsp;pevnůstky. Tam se&nbsp;u&nbsp;ohýnku, přikrmovaného dřevem, jež bylo získáno rozštípáním čerstvě postavené latríny, hrály karty a&nbsp;popíjela tekutina z&nbsp;ohmatané láhve. Rotný však přistoupil ke&nbsp;střílně a&nbsp;vyhlédl na&nbsp;tankodrom.</span></p>
          <p class="chunk" data-nb-ref-number="108" data-nb-words="45" data-nb-chars="304"><span class="idea" data-nb-ref-number="136" id="idea136" data-nb-words="45" data-nb-chars="304">Tank, v&nbsp;jehož útrobách zmizel teoretický mistr, právě vyrazil. Na&nbsp;protější stráni, porostlé zuboženou trávou a&nbsp;zrezivělé podzimem, se&nbsp;plazil sporý plamínek; zažehla ho&nbsp;tam nějaká svítící střela, jež se&nbsp;minula cílem. Nad hřebenem kopce táhly krásné bělostné obláčky a&nbsp;drkotající tank rámusil pomalu vpřed.</span></p>
          <p class="chunk" data-nb-ref-number="109" data-nb-words="247" data-nb-chars="1597"><span class="idea" data-nb-ref-number="137" id="idea137" data-nb-words="247" data-nb-chars="1597">Všechno přetékalo mírem, příjemným pocitem, vzbuzeným přírodními krásami, blížícím se&nbsp;koncem vojny a&nbsp;rotného vědomím, že&nbsp;kousek vzadu, v&nbsp;jednom z&nbsp;uniformních nových domů, vykukuje možná Janinka, která nenávidí tanky, ale nikoli tankisty. Nad vrčícím tankem zakroužil havran. Spletl si&nbsp;zřejmě stroj s&nbsp;nějakým obrovským živočichem, u&nbsp;něhož lze předpokládat značné množství výživného odpadu. A&nbsp;vtom se&nbsp;ocelový stroj zarazil, zakolíbal, uklidnil a&nbsp;rotný napnul zrak. Měl následovat zášleh plamenů a&nbsp;suchá rána&nbsp;– a&nbsp;následovala. Hlaveň poslušně vyplivla neviditelný projektil a&nbsp;na hřebenu kopce se&nbsp;vzápětí přelomil opuštěný smrk. Hned nato následovalo cosi, co&nbsp;nikdo nečekal. Tank se&nbsp;vyřítil vpřed a&nbsp;jeho věž se&nbsp;počala pomalu otáčet. Zablýsklo se&nbsp;v&nbsp;ní, znovu a&nbsp;znovu, a&nbsp;zarachotil povědomý štěkot kulometu. O&nbsp;betonový bok bunkru se&nbsp;odrazily jakési prudce letící, patrně ocelové kusy a&nbsp;ruka Desidera Koblihy, vynášející právě žaludové eso, strnula na&nbsp;půl cestě. Štěkot kulometu neustával a&nbsp;rotný, přikrčiv se&nbsp;u&nbsp;střílny, s&nbsp;úžasem zíral, jak tank pomalu zahýbá na&nbsp;zpáteční cestu, ale jeho věž se&nbsp;neustále a&nbsp;dost rychle otáčí a&nbsp;z&nbsp;ní vyletují světelné střely jedna za&nbsp;druhou a&nbsp;všemi směry. Rotný pohlédl na&nbsp;pozorovatelnu. Právě z&nbsp;ní seskakoval jednooký přidělenec a&nbsp;za ním, pomaleji, klesala čepice s&nbsp;červenou krempou. Pod tribunou předváděli vzorné k&nbsp;zemi desátník Střevlíček a&nbsp;četař Žloudek a&nbsp;okna ve&nbsp;třetím poschodí důstojnických domů v&nbsp;pozadí se&nbsp;náhle proměnila v&nbsp;explodující gejzíry, z&nbsp;nichž na&nbsp;všechny strany létaly skleněné střepiny a&nbsp;blyštily se&nbsp;v&nbsp;podzimním slunci jako hrsti rozhazovaných briliantů.</span></p>
          <hr>
          <p class="chunk" data-nb-ref-number="110" data-nb-words="286" data-nb-chars="1918"><span class="idea" data-nb-ref-number="138" id="idea138" data-nb-words="286" data-nb-chars="1918">Nakonec se&nbsp;běsnící příšera uklidnila, buben kulometu se&nbsp;vyprázdnil. Z&nbsp;tanku, který stanul až&nbsp;těsně pod pozorovatelnou, vynesli bezvládného Maňase; po&nbsp;tváři mu&nbsp;stékala krev a&nbsp;hystericky vzlykal. Co&nbsp;se&nbsp;vlastně stalo, dozvěděli se&nbsp;intelektuální poddůstojníci ten večer, na&nbsp;sedánce u&nbsp;podporučíka MUDr. Sadaře, jenž provedl ošetření. Když se, hodně pozdě, dostavil i&nbsp;rotný (byl ve&nbsp;Větrnici, aby se&nbsp;přesvědčil, zda palba nezasáhla též paní nadporučíkovou, a&nbsp;přesvědčiv se, musel setrvat), došla už&nbsp;také hláška ze&nbsp;štábu divize. Zjistilo se, že&nbsp;rotný Maňas, nejaktivnější kulturní (i jiný) pracovník praporu, octl se&nbsp;toho odpoledne, po&nbsp;téměř dvouleté vojenské službě, poprvé uvnitř tanku T-34. Zvládal zatím vojnu ryze teoreticky a&nbsp;velmi úspěšně. Byl nejzdatnějším výrobcem hesel, organizátorem bramborových brigád, řečníkem příležitostí, autorem divizního časopisu <em>Pěst lidu</em>. Napsal také sonet na&nbsp;generála Čepičku a&nbsp;pronikl jím k&nbsp;plukovníku Helebrantovi, a&nbsp;tím do&nbsp;divizního výboru ČSM, zabýval se&nbsp;vzorovými nástěnkami. Byl by&nbsp;pravděpodobně vojenskou službu zdárně ukončil, dekorován jistě i&nbsp;odznakem vzorného tankisty, aniž kdy zhlédl interiér bojového vozidla&nbsp;– ale jeho výkon u&nbsp;zkoušky ze&nbsp;střelecké přípravy tak zaujal naivního majora z&nbsp;prověrkové komise, že&nbsp;si&nbsp;Maňasovu účast na&nbsp;střelbě prakticky vyžádal, a&nbsp;nikoho (ani Maňase samého) nenapadl včas žádný potřebný fígl, jenž by&nbsp;zajistil ulejvku. Dosedl tedy na&nbsp;nepatrnou sedačku, přichytil se&nbsp;kanónu a&nbsp;vyjel. Když tank&nbsp;– bez jeho povelu, ze&nbsp;zvyku, nabytého četnými předchozími střelbami na&nbsp;témže místě&nbsp;– zarazil, ztratil Maňas rovnováhu a&nbsp;chytil se&nbsp;za&nbsp;spoušť. Kanón vypálil, leknutí trhlo Maňasem na&nbsp;druhou stranu a&nbsp;shodilo ho&nbsp;ze&nbsp;sedačky úplně. Padaje s&nbsp;roztažnýma rukama dopředu, chytil se&nbsp;pravičkou spouště kulometu a&nbsp;levičkou automatického otáčení věže a&nbsp;uvedl oba mechanismy v&nbsp;činnost. Ohlušen palbou a&nbsp;omráčen rotací věže, držel se&nbsp;křečovitě obou pák, dokud neomdlel.</span></p>
          <p class="chunk" data-nb-ref-number="111" data-nb-words="96" data-nb-chars="698"><span class="idea" data-nb-ref-number="139" id="idea139" data-nb-words="96" data-nb-chars="698">Poddůstojníci, usazení okolo kamen v&nbsp;místnosti velitele ošetřovny, pozvedli hrnky s&nbsp;čajem a&nbsp;připili památce chrabrého šplhouna. Četař ing. Krajta se&nbsp;potom vytasil s&nbsp;čerstvým číslem divizního časopisu, které, jak se&nbsp;ukázalo, přineslo článek právě padnuvšího hrdiny teorie s&nbsp;titulkem <em>Na shledanou, věrný druhu!</em>. Podle Krajtova vyjádření představoval typickou ukázku směru nazvaného kdysi svobodníkem dr. Mlejnkem „socialistický tankismus“ a&nbsp;upřesněného později četařem ing. Vytáhlým jako „tvrdý sentimentalismus“. Chrastí v&nbsp;kamínkách praskalo, z&nbsp;čajníku se&nbsp;linula vůně, dodaná nápoji obsahem ulepené láhve, která se&nbsp;neznámo jak ocitla z&nbsp;bunkru na&nbsp;ošetřovně, a&nbsp;četař Krajta předčítal skřípavým hlasem:</span></p>
          <p class="chunk" data-nb-ref-number="112" data-nb-words="129" data-nb-chars="694"><span class="idea" data-nb-ref-number="140" id="idea140" data-nb-words="129" data-nb-chars="694">„Tak tedy dnes naposled! Škoda! Tolik jsem si&nbsp;na&nbsp;Tebe zvykl! I&nbsp;když jsem o&nbsp;Tobě zprvu ani nechtěl slyšet a&nbsp;skoro jsem se&nbsp;Tě&nbsp;děsil, přece jen jsem si&nbsp;Tě&nbsp;za&nbsp;ty&nbsp;dva roky zamiloval, tak teple a&nbsp;blízce, jako nejlepšího druha. Naučil jsem se&nbsp;Tě&nbsp;znát a&nbsp;rozumět Ti, poznal jsem i&nbsp;Tvé vrtochy, často jsem Ti&nbsp;obětoval všechen svůj volný čas a&nbsp;mnohdy i&nbsp;kus noci. A&nbsp;moc hezkých chvil jsme spolu prožili! Vzpomínáš třeba na&nbsp;ten krásný, tichý, teplý večer při jednom cvičení, kdy jsem ležel v&nbsp;křoví vedle Tebe a&nbsp;střežil bezpečnost naší milované vlasti? Kolem nás skotačil bujný srnec se&nbsp;svou družkou a&nbsp;mně se&nbsp;tehdy tak prudce zachtělo se&nbsp;s&nbsp;někým polaskat&nbsp;– a&nbsp;pohladil jsem Tebe, můj věrný druhu, tanku T-34!“</span></p>
          <p class="chunk" data-nb-ref-number="113" data-nb-words="59" data-nb-chars="357"><span class="idea" data-nb-ref-number="141" id="idea141" data-nb-words="59" data-nb-chars="357">Na&nbsp;tomto místě si&nbsp;četař ing. Krajta odplivl a&nbsp;prohlásil, že&nbsp;je&nbsp;sice všeobecně známo, že&nbsp;rotný Maňas provozuje v&nbsp;posádkové stáji zoofilii s&nbsp;intendančním mezkem, ale&nbsp;– a&nbsp;lapiduch Beránek vstal, otevřel dveře k&nbsp;pokoji nemocných, kde se&nbsp;roťák zotavoval z&nbsp;šoku a&nbsp;úrazů, a&nbsp;zahulákal do&nbsp;krásné, tiché, teplé noci, právě takové, jak ji&nbsp;tankistický básník popisoval:</span></p>
          <p class="chunk" data-nb-ref-number="114" data-nb-words="8" data-nb-chars="44"><span class="idea" data-nb-ref-number="142" id="idea142" data-nb-words="8" data-nb-chars="44">„Tak tady čtem, vole, žes šoustal s&nbsp;téčkem!“</span></p>
          <hr>
          <p class="chunk" data-nb-ref-number="115" data-nb-words="214" data-nb-chars="1405"><span class="idea" data-nb-ref-number="143" id="idea143" data-nb-words="214" data-nb-chars="1405">Přes všechny takové a&nbsp;podobné nehody dočkal se&nbsp;však Sedmý tankový prapor i&nbsp;jeho velitelé nakonec přece jen dne slavné přehlídky před samým velitelem tankových a&nbsp;mechanizovaných vojsk, při níž měly být uděleny odznaky vzorných tankistů a&nbsp;na závěr, jako zlatý hřeb, i&nbsp;titul mistra v&nbsp;řízení tanku četaři Očkovi od&nbsp;tohoto pověstného praporu. A&nbsp;to byla náplast, která měla léčivě spočinout na&nbsp;zjizvené duši kapitána Matky, která měla vyhojit to, že&nbsp;zabloudil s&nbsp;celou rotou v&nbsp;nepřátelském území, že&nbsp;na&nbsp;památné hoře Říp nedokázal určit směr Praha, že&nbsp;jeho prapor dokonale propadl z&nbsp;chemické, taktické a&nbsp;pořadové přípravy, že&nbsp;jeho příslušník desátník Střevlíček při prověrce z&nbsp;politické přípravy prohlásil, že&nbsp;prezidentem naší lidově demokratické republiky je&nbsp;doktor Alfons Čepička, a&nbsp;četař Vomakal, vyzván, aby zazpíval Internacionálu, spustil po&nbsp;krátké úvaze hlasem neurčité výšky „Avanti pikolo, al&nbsp;aprikóza, panděra róza, panděra róza“, za&nbsp;kteroužto blasfemii byl potrestán třemi dny po&nbsp;službě. Měla zastřít i&nbsp;fakt, že&nbsp;ani jeden z&nbsp;příslušníků jeho praporu nedokázal vyjmenovat ne&nbsp;snad všech sedmatřicet právě jsoucích ministerstev, ale dokonce ani třetinu, ba&nbsp;dokonce ani pětinu, že&nbsp;i&nbsp;vzdělaný rotný Smiřický, vyčerpav jména dr. Čepičky, prof. Nejedlého, pátera Plojhara a&nbsp;inženýrky Jankovcové, nemohl se&nbsp;už&nbsp;na&nbsp;žádné další upamatovat. To&nbsp;všechno tedy mělo odčinit jmenování četaře Očka mistrem v&nbsp;řízení tanku.</span></p>
          <p class="chunk" data-nb-ref-number="116" data-nb-words="69" data-nb-chars="490"><span class="idea" data-nb-ref-number="144" id="idea144" data-nb-words="69" data-nb-chars="490">Pozval ho&nbsp;k&nbsp;sobě do&nbsp;kanceláře, aby ho&nbsp;tam na&nbsp;přijetí tak velké pocty s&nbsp;pomocí politruka nadporučíka Růžičky a&nbsp;náčelníka klubu poručíka Hospodina morálně ideologicky připravil. Správně předpokládal, že&nbsp;mravně politická příprava bude v&nbsp;případě četaře Očka zvlášť namístě, neboť řeč toho vzorného řidiče víc než oplývala některými interjekcemi, nepatřícími do&nbsp;slovníku nového vojáka. O&nbsp;dvouhodinové instruktáži v&nbsp;kapitánově pracovně podal pak četař Očko, zvaný „Kurva-Očko“, lakonický referát:</span></p>
          <p class="chunk" data-nb-ref-number="117" data-nb-words="47" data-nb-chars="262"><span class="idea" data-nb-ref-number="145" id="idea145" data-nb-words="47" data-nb-chars="262">„Kurva,“ řekl, rozbaluje silně smrduté onuce, „oni tam do&nbsp;ňa&nbsp;hučeli, ty&nbsp;svině, cosi že&nbsp;mam kurva byť hrdej na&nbsp;tu&nbsp;čest, kurva, a&nbsp;cosi takového, kurva, a&nbsp;dyž sem chtěl, kurva, dovolenku, kurva, tak mi&nbsp;nasrali, svině, že&nbsp;prej, kurva, až&nbsp;si&nbsp;pojedu pro civil, kurva.“</span></p>
          <hr>
          <p class="chunk" data-nb-ref-number="118" data-nb-words="160" data-nb-chars="1119"><span class="idea" data-nb-ref-number="146" id="idea146" data-nb-words="160" data-nb-chars="1119">A&nbsp;nadešel slavný den. Divize ve&nbsp;vycházkových uniformách s&nbsp;novými opasky nastoupila na&nbsp;fotbalovém hřišti, aby se&nbsp;nejprve podrobila prověrce osobní čistoty. Toho dne se&nbsp;opět citelně připomněl podzim, foukal chladný vítr, na&nbsp;střeše tribuny pleskaly vlajky a&nbsp;Sedmý tankový prapor (a v&nbsp;jeho řadách nadcházející oslavenec Očko) stál v&nbsp;nových bílých podvlékačkách, ráno vyfasovaných ze&nbsp;skladu, jejichž neposkvrněnost zkoumala skupina generálů. Přitom stihla kapitána Matku, téměř už&nbsp;v&nbsp;poslední chvíli prověrky, další, a&nbsp;jak doufal, definitivně poslední pohroma: u&nbsp;politruka Máchy bylo objeveno nemravné tetování a&nbsp;v&nbsp;zápisníku desátníka Mengeleho nákres nedokončené cesty kolem světa, naznačené tlustou modrou dvojčárou na&nbsp;pozadí dvou světových polokoulí. Dvojčára byla rozdělena na&nbsp;sedm set třicet políček, z&nbsp;valné většiny už&nbsp;vyplněných tužkou červenou. Nákres měl zřejmě mezinárodní charakter, protože ruský přidělenec mu&nbsp;bez výkladu porozuměl, a&nbsp;major Borovička na&nbsp;místě udělil Mengelemu deset dní po&nbsp;službě. Morálně ho&nbsp;však už&nbsp;nezlomil: s&nbsp;vojenským humorem si&nbsp;poddůstojník zbytek své pouti ještě během slavnosti zamřížoval.</span></p>
          <p class="chunk" data-nb-ref-number="119" data-nb-words="184" data-nb-chars="1193"><span class="idea" data-nb-ref-number="147" id="idea147" data-nb-words="184" data-nb-chars="1193">Ale tyto dodatečné lapsy jeho podřízených nemohly už&nbsp;ostříleným kapitánem Matkou příliš otřást. Tyčil se&nbsp;mohutný v&nbsp;čele svého štábu, v&nbsp;holínkách se&nbsp;mu&nbsp;zrcadlily šedivé mraky, pod mraky kroužili ptáci, chystající se&nbsp;k&nbsp;odletu na&nbsp;jih. A&nbsp;pod nimi generál, uděliv poslední tresty, pronášel velkou řeč. Hrdě v&nbsp;ní konstatoval hrdý úspěch, jehož hrdá Osmá tanková divize dosáhla, neboť v&nbsp;celkovém zhodnocení byla ohodnocena hrdou známkou tři, jako dobrá. Nesmíme si&nbsp;však zastírat skutečnost, řekl dále, že&nbsp;proti těmto hrdým úspěchům je&nbsp;třeba také se&nbsp;zamyslit nad hrd– hm&nbsp;– značnými neúspěchy. A&nbsp;kdežto o&nbsp;hrdých úspěších mluvil jen takto velmi všeobecně a&nbsp;neurčitě, jal se&nbsp;nyní vypočítávat řadu udivujících nedostatků. Vojáci a&nbsp;poddůstojníci neosvojili si&nbsp;dosud bojové mistrovství našich vzorů, hrdých sovětských tankistů. Nenaučili se&nbsp;dosud být připraveni bít nepřítele pomocí naší hrdé techniky. Hrdí vojáci a&nbsp;poddůstojníci, podle slov velitele divize, neovládají dosud celou škálu úkonů, od&nbsp;řízení tanku přes pravidla strážní služby až&nbsp;po&nbsp;čištění bot. Ale přesto si&nbsp;mohou dnes hrdě říci, že&nbsp;dobře splnili svou hrdou vlasteneckou povinnost, a&nbsp;s&nbsp;tímto hrdým vědomím odejít ke&nbsp;svým občanským povoláním.</span></p>
          <p class="chunk" data-nb-ref-number="120" data-nb-words="189" data-nb-chars="1235"><span class="idea" data-nb-ref-number="148" id="idea148" data-nb-words="189" data-nb-chars="1235">Pak vystoupil na&nbsp;tribunu velitel divize a&nbsp;prohlásil, že&nbsp;vojenská služba je&nbsp;tvrdá, jako jsou tvrdé sovětské tanky, a&nbsp;že i&nbsp;vojáci musejí být tvrdí, tvrdí že&nbsp;musejí být zejména tankisté, tankisté že&nbsp;musejí být nejtvrdší. Kolona ptactva, kroužící pod šedivými mraky, se&nbsp;dosud nerozhodla, má-li opustit tu&nbsp;líbeznou podzimní zem, a&nbsp;plukovník Helebrant vyjádřil přesvědčení, že&nbsp;nadejdou-li tvrdé doby války, bude vojenská služba ještě tvrdší. Ale jeho vojáci dnes dokázali, že&nbsp;tvrdá pěst naší lidově demokratické armády tvrdě dopadne na&nbsp;nepřítele, aby ho&nbsp;– pod velením vrchního velitele generála armády dr. Alexeje Čepičky&nbsp;– srazila na&nbsp;kolena. Jméno ministrovo, jehož příbuzná plně pochopila důvody, které plukovníka vedly k&nbsp;odložení svatby, naladilo plukovníka k&nbsp;bezmála upřímnému citu vůči podřízeným, a&nbsp;on popřál vojínům druhého ročníku, kteří úspěšně prošli ohněm tvrdé prověrky, mnoho úspěchu v&nbsp;civilním životě&nbsp;– který sice není tak tvrdý jako život vojenský, ale kde nás naše budovatelské úkoly přesto nutí zdolávat mnohé tvrdé překážky a&nbsp;rozlouskávat nejeden tvrdý oříšek při plnění svých úkolů. Byl by&nbsp;šťasten, prohlásil už&nbsp;zcela zjihlý, kdyby jeho tankisté tyto překážky i&nbsp;v&nbsp;civilu vždy zdolali s&nbsp;tvrdým tankistickým „Urá!“ na&nbsp;rtech.</span></p>
          <p class="chunk" data-nb-ref-number="121" data-nb-words="36" data-nb-chars="230"><span class="idea" data-nb-ref-number="149" id="idea149" data-nb-words="36" data-nb-chars="230">Jak by&nbsp;se&nbsp;to&nbsp;mělo v&nbsp;civilu prakticky dělat, si&nbsp;v&nbsp;té chvíli nikdo neuměl představit. Po&nbsp;sovětském vzoru prohlásila však vojska alespoň zde „Urá!“ a&nbsp;velitel tankových vojsk přistoupil k&nbsp;vyvrcholení slavnosti dekorováním četaře Očka.</span></p>
          <hr>
          <p class="chunk" data-nb-ref-number="122" data-nb-words="37" data-nb-chars="260"><span class="idea" data-nb-ref-number="150" id="idea150" data-nb-words="37" data-nb-chars="260">V&nbsp;amplionech zazněl povel „Vajská&nbsp;– pazor!“, divize znehybněla, uslyšela hromový generálův hlas: „Četař Očko!“, znějící jako zvuk trub o&nbsp;posledním soudu, kontrastem k&nbsp;tomu elektrickému burácení slaboulinký hlásek Očkův „Tu!“ a&nbsp;konečně perunský povel „Ke mně!“.</span></p>
          <p class="chunk" data-nb-ref-number="123" data-nb-words="137" data-nb-chars="873"><span class="idea" data-nb-ref-number="151" id="idea151" data-nb-words="137" data-nb-chars="873">Četař Očko se&nbsp;vydal na&nbsp;svoji slavnou pouť nepříliš předpisovým krokem. Vystoupil na&nbsp;tribunu a&nbsp;jakžtakž se&nbsp;zahlásil generálovi. Generál vyňal z&nbsp;černé etuje pozlacený odznak a&nbsp;připíchl ho&nbsp;Očkovi na&nbsp;hruď. „Soudruhu četaři,“ zněl přitom božský hlas v&nbsp;megafonech, „z pověření soudruha ministra národní obrany, generála armády doktora Alexeje Čepičky, jmenuji vás mistrem v&nbsp;řízení tanku!“ Nato v&nbsp;amplionech cosi zakloktalo, co&nbsp;snad mělo být předepsaným „Sloužím lidu!“ a&nbsp;co zřejmě musel pronést jedině četař Očko. A&nbsp;tu se&nbsp;generál zapomněl; dojat nazrzlou vesnickou tváří před sebou a&nbsp;ve vzpomínce na&nbsp;jiné takové tváře, které ho&nbsp;v&nbsp;dobách války obklopovaly v&nbsp;tanku i&nbsp;v&nbsp;kasárnách místo tváří, které ho&nbsp;nyní obklopovaly na&nbsp;ministerstvu, dopustil se&nbsp;nemilé chyby&nbsp;– Očkovy medvědí červené dlaně dávaly tušit skutečné, ne&nbsp;pouze závazkové mistrovství&nbsp;– a&nbsp;dojaty fronťák se&nbsp;vlídně otázal:</span></p>
          <p class="chunk" data-nb-ref-number="124" data-nb-words="16" data-nb-chars="86"><span class="idea" data-nb-ref-number="152" id="idea152" data-nb-words="16" data-nb-chars="86">„Nu což, soudruhu četaři, jak jste to&nbsp;udělal, že&nbsp;jste se&nbsp;tak dobře naučil řídit tank?“</span></p>
          <p class="chunk" data-nb-ref-number="125" data-nb-words="13" data-nb-chars="95"><span class="idea" data-nb-ref-number="153" id="idea153" data-nb-words="13" data-nb-chars="95">Jeho slova jasně reprodukovaly megafony. Hned nato reprodukovaly neméně jasně hlas četaře Očka:</span></p>
          <p class="chunk" data-nb-ref-number="126" data-nb-words="12" data-nb-chars="75"><span class="idea" data-nb-ref-number="154" id="idea154" data-nb-words="12" data-nb-chars="75">„Kurva, soudruhu generále, já&nbsp;su, kurva, v&nbsp;civilu řidič vod pásáku, kurva.“</span></p>
          <p class="chunk" data-nb-ref-number="127" data-nb-words="24" data-nb-chars="171"><span class="idea" data-nb-ref-number="155" id="idea155" data-nb-words="24" data-nb-chars="171">Vzadu v&nbsp;řadách důstojníků podklesly nohy pod velitelem Sedmého tankového praporu kapitánem tank. Matkou Václavem, takže ho&nbsp;jeho zástupce pro věci politické musel zachytit.</span></p>
          <p class="chunk" data-nb-ref-number="128" data-nb-words="24" data-nb-chars="156"><span class="idea" data-nb-ref-number="156" id="idea156" data-nb-words="24" data-nb-chars="156">A&nbsp;útvar ptáků na&nbsp;nebi se&nbsp;rozhodl, bez rozkazu sešikoval a&nbsp;v&nbsp;pravidelné formaci zamířil na&nbsp;jih, do&nbsp;pohostinnějších zemí, ovládaných dosud třídním nepřítelem.</span></p>
        </section>
        <section class="footnotes" role="doc-endnotes">
          <hr>
          <ol>
            <li id="fn:1" role="doc-endnote" class="chunk" data-nb-ref-number="129" data-nb-words="9" data-nb-chars="64"><span class="idea" data-nb-ref-number="157" id="idea157" data-nb-words="9" data-nb-chars="64"><p>Přijímač s&nbsp;nepřímým zpracováním rádiového signálu. Pozn. red. <a href="#fnref:1" class="footnote-backref" role="doc-backlink">↩︎</a></p></span></li>
            <li id="fn:2" role="doc-endnote" class="chunk" data-nb-ref-number="130" data-nb-words="15" data-nb-chars="102"><span class="idea" data-nb-ref-number="158" id="idea158" data-nb-words="15" data-nb-chars="102"><p>Poddůstojník, který zůstával ve&nbsp;vejenské službě i&nbsp;po&nbsp;ukončení základní vo­jenské služby. Pozn. red. <a href="#fnref:2" class="footnote-backref" role="doc-backlink">↩︎</a></p></span></li>
            <li id="fn:3" role="doc-endnote" class="chunk" data-nb-ref-number="131" data-nb-words="35" data-nb-chars="188"><span class="idea" data-nb-ref-number="159" id="idea159" data-nb-words="35" data-nb-chars="188"><p>Generáli to&nbsp;jsou páni,/ ty&nbsp;maj zlatý časy./ Vojáci jim z&nbsp;vojny nesou/ látku na&nbsp;lampasy.// Látku na&nbsp;lampasy,/ na&nbsp;ramena zlato –/ a&nbsp;voni jim, klukum dobrejm,/ dali hovno za&nbsp;to. Pozn. red. <a href="#fnref:3" class="footnote-backref" role="doc-backlink">↩︎</a></p></span></li>
            <li id="fn:4" role="doc-endnote" class="chunk" data-nb-ref-number="132" data-nb-words="10" data-nb-chars="53"><span class="idea" data-nb-ref-number="160" id="idea160" data-nb-words="10" data-nb-chars="53"><p>Dlouhý kabát z&nbsp;ovčí nebo králičí srsti. Pozn. red. <a href="#fnref:4" class="footnote-backref" role="doc-backlink">↩︎</a></p></span></li>
          </ol>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./tankovy_prapor_014.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-vfjOb68TYKwydbA6VoqNahs+Oae7h/iRCJb/5YZHc8w="></script>
  </body>
</html>