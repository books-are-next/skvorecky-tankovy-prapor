<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>tankovy_prapor-4</title>
		<link href="../Styles/tankovy_pr_idstyles.css" rel="stylesheet" type="text/css"/>
	</head>
	<body id="tankovy_prapor" xml:lang="cs-CZ">
		<div>
			<p id="toc_marker-2" class="MLP-uroven2-kapitola">Provedení zkoušek FO <br/>u&#160;Sedmého tankového praporu</p>
			<p class="MLP-text-bez1radku">K několika málo radostem rotného patřilo čištění bot. Seděl na kufru u&#160;kavalce a&#160;bleskurychlými tahy kartáče prohluboval téměř už zrcadlový lesk černé kůže. Mezi všelijakými věcmi, shromážděnými na světnici první roty Sedmého tankového praporu&#160;– a&#160;byly tam svlečené košile s&#160;kruhy potu v&#160;podpaží, kombinézy smrdící olejem, mastné papíry od balíčků s&#160;buchtami z&#160;domova, špinavé ručníky, potřísněné z&#160;ran po nejlacinějším druhu čepelek, který se prodával v&#160;Zátiší, a&#160;silně zablácená bagančata&#160;–, představovaly ty boty hezkou věc, jakýsi estetický záchytný bod v&#160;prostoru, naplněném jinak vojenskými řády a&#160;jejich šedivou perspektivou. Cídil je s&#160;chutí, neboť ze všech možností, které skýtal čas vyměřený kulturně masové činnosti (procházka večerní nudou vojenského výcvikového tábora Kobylec, psaní tisícího dopisu Lizetce nebo sovětský film v&#160;posádkovém kině), bylo zdokonalování té součásti strůje něčím podstatně blízkým činnosti jogínů, uklidňujících se pozorováním vlastního pupku.</p>
			<p class="MLP-text">U&#160;Sedmého tankového praporu nebyla ovšem tato záliba rotného zálibou typickou. Ostatní příslušníci první roty, rozložení po kufrech a&#160;kavalcích v&#160;prvním i&#160;druhém poschodí, považovali ji spíše za příznak jakéhosi zastydlého lemounství. Sami, postiženi naprostým nedostatkem estetického cítění, nevěnovali své vojenské obuvi pražádnou pozornost. Spočívala pod kavalci i&#160;v&#160;uličce a&#160;byla potažena prachem a&#160;blátem cvičení, které v&#160;poledne skončilo.</p>
			<p class="MLP-text">Odpoledne se věnovali čištění a&#160;údržbě tanků a&#160;nyní odpočívali v&#160;místnosti, naplněné jako ponorka pětadvaceti jednoposchoďovými kavalci. Padesát tankistů, kteří zde trávili některé noci v&#160;týdnu, si hovělo ve vyležených důlcích dávno nenacpaných slamníků a&#160;různým způsobem zabíjelo čas, určený kulturně masové práci. Nejblíž u&#160;dveří se řidič Střevlíček hádal s&#160;četařem Očkem o&#160;přednostech zahraničního motocyklu, jemuž říkali „bavorák“, a&#160;o&#160;nedostatcích československého stroje Jawa. Pro snižování bojové pohotovosti vojsk vychvalováním nepřátelské techniky byli za podobný spor u&#160;vedlejšího Třetího tankového pluku postaveni čtyři vojíni před prokurátora, ale v&#160;řadách Sedmého tankového praporu byl poslední (příslušníky rozpoznaný) fízl, nějaký Otakar Hrouda, už dávno soustavným trápením a&#160;šikanováním zneškodněn; nakonec vyskočil z&#160;okna (v prvním poschodí) a&#160;byl pro těžkou duševní poruchu (diagnóza MUDr. Sadaře, lékaře základní služby) odvelen do Střešovické nemocnice. O&#160;kus dál četl vojín Bamza umaštěný okružní rodokaps, a&#160;v&#160;uličce četaře Žloudka si navzájem ukazovali fotografie dívek, částečně též svlečených. Desátník Frištenský a&#160;několik druhů spalo. Kolem vojína Mengeleho se shromáždil mlčenlivý hlouček hudebně založených mužů, a&#160;desátník, jako jediný z&#160;celého praporu, provozoval cosi, co bylo snad možno označit za kulturně masovou činnost. Brnkal na třístrunnou mandolínu a&#160;mezi kavalci se nesl tklivý hlas:</p>
			<p class="MLP-verse--I---12-12">Vonásku, Vonásku, vyser se na lásku,<br/>hleď si rač onánie!</p>
			<p class="MLP-text">Zády k&#160;hudebnímu kroužku seděl na kufru politruk čety četař Mácha a&#160;s&#160;povypláznutým jazykem tvořil dopis své ženě Majce. Bylo čtvrt na osm a&#160;na plánu kulturně masové činnosti, který četař sestavil a&#160;za jehož plnění nesl odpovědnost, stálo: <span class="MLP-znak-kurziva-11b">19.00&#160;– 21.00 nácvik pěveckého kr., šachový turnaj, příprava kr. FO na zkoušky FO</span>.</p>
			<p class="MLP-text">Četař Mácha psal: „…<span class="MLP-znak-kurziva-11b">už stříhám na centimetru posledních padesát. Ani se nenaděješ a&#160;budu zas doma, u&#160;Tebe a&#160;u&#160;Mařenky, a&#160;na vojnu mi zbude jen krásná vzpomínka</span>.“ Slovo „krásná“ v&#160;definitivní verzi přeškrtl. Nemohl se stejně o&#160;povaze vzpomínky rozepisovat, neboť přesně vzato byla to černovlasá dcera majitele hostince U&#160;Jana Žižky z&#160;Trocnova ve vsi Okrouhlice vedle tábora.</p>
			<p class="MLP-text">Odkudsi zezadu zazněl zuřivý výkřik „Flek a&#160;sedma!“; souvisel s&#160;turnajem, sotva však šachovým. Provázelo jej suché plesknutí a&#160;po něm se hlas vojína Mengeleho vzepjal v&#160;lyrický výraz protestu:</p>
			<p class="MLP-verse--I---12-12">Proč je u&#160;prdele, proč neni na břuchu?<br/>Proč je u&#160;prdele, v&#160;tom velikym puchu?</p>
			<p class="MLP-text">Na posledním kavalci v&#160;rohu pracoval svobodník dr. Mlejnek na třetí kapitole díla <span class="MLP-znak-kurziva-11b">Kulturní zájmy československého vojáka</span>. Dílo koncipoval z&#160;hlediska ortodoxní psychoanalýzy a&#160;nebylo určeno k&#160;tisku.</p>
			<p class="MLP-hvezdicky">* * *</p>
			<p class="MLP-text-bez1radku">Ve čtvrt na devět se dveře ložnice otevřely a&#160;vešel četař Fürbach. Měl na zadnici revolver a&#160;na rukávě červenou služební pásku. Udělal předklon, aby viděl pod horní kavalce, a&#160;kývl na rotného.</p>
			<p class="MLP-text">„Hele, máš jít k&#160;Růžičkovi.“</p>
			<p class="MLP-text">„Co chce, vole?“</p>
			<p class="MLP-text">„Nevim. Řikal, že tam máš jít. A&#160;padat prej.“</p>
			<p class="MLP-text">„Aby se neposral,“ řekl rotný, odložil kartáč a&#160;natáhl si půllitry. Pečlivě přehrnul okraje kalhot přes vršky holínek, z&#160;tyče kavalce sundal blůzu, zapnul si řemen, nasadil čepici a&#160;podíval se dolů na boty. Leskly se. Uspokojen vykročil, provázen melodickým nářkem vojína Mengeleho, k&#160;němuž se už připojil celý pěvecký kroužek:</p>
			<p class="MLP-verse--I---12-12">Když lepák narukuje,<br/>žádnej ho nelituje,<br/>i&#160;ten blbej civil, co na vojně nebyl,<br/>i&#160;ten se mu vysměje.</p>
			<p class="MLP-text">Hluboce citová tragičnost těchto veršů se rotného, jako vždy, dotkla. Ani po dvou letech nezapomněl na strašlivou, téměř ebenovou beznaděj, která ho naplňovala, když tu seděl jednoho listopadového dne před dávnými časy, civěl na stěnu, kam cynický rytec vyryl nápis <span class="char-style-override-1">Za</span> <span class="MLP-znak-kurziva-11b">751!</span>, a&#160;naslouchal jinému sboru vojínů, teskně zpívajících touž píseň.</p>
			<p class="MLP-text">Ale lidová duše, na rozdíl od duše intelektuální, nepropadá sentimentu, nýbrž brání se světu a&#160;jeho mukám divokou pomstychtivostí. Když za sebou rotný zavřel, slyšel skrze dveře, téměř stejně silně, protože pěvci zvýšili hlas, závěr toho prastarého chorálu:</p>
			<p class="MLP-verse--I---12-12">Počkej, blbej civile!<br/>Příde na tebe chvíle,<br/>až ty jednou poznáš ten vojenskej stav náš,<br/>vesele ti nebude!</p>
			<p class="MLP-text">Kolem rotného se mihla postava náčelníka štábu s&#160;nehybnou tváří. Neměl ani čas zasalutovat. A&#160;nebylo také vidět, jaký dojem zanechala ozvěna písně v&#160;zahořklém nadporučíkovi Pinkasovi.</p>
			<p class="MLP-text">Rotný vylezl z&#160;baráku a&#160;octl se ve voňavé, kaštanové noci. Prošel kolem osvětlených oken štábu k&#160;vchodu na prapor, kudy se také chodilo na politické oddělení. Seděla tam služba, ponořená do četby unikátního prvotisku románu <span class="MLP-znak-kurziva-11b">Krwawý boj s&#160;pašeráky w černé rokl</span><span class="char-style-override-1">i</span>, jenž se tu zachoval ještě z&#160;dob starého Rakouska. Vojín byl dílem tak zaujat, že si rotného vůbec nevšiml, a&#160;stejně se zachoval i&#160;pomocník, který sice stál v&#160;osvětlené předsíňce, opřen o&#160;služební přihrádku, ale v&#160;otevřených <span class="MLP-znak-kurziva-11b">Řádech strážní a&#160;dozorčí služby</span> měl vloženy jakési potištěné saláty, jež pro svou opotřebovanost rovněž nevypadaly na vojenský tisk. Rotný vešel do kanceláře technického náčelníka, kde vojín Kožíšek, podporučík MUDr. Sadař a&#160;sprostý nadporučík Kámen rozprávěli o&#160;mimoslužebních záležitostech, a&#160;zapadl do písárny. Vojín dr. Mlejnek tam rozhořčeně bušil do psacího stroje, otráven na nejvyšší míru. Před čtvrthodinou byl sem povolán rozkazem kapitána Matky, a&#160;místo díla o&#160;kulturních zájmech československých vojínů musel nyní sestavovat fikci s&#160;názvem <span class="MLP-znak-kurziva-11b">Zpráva velitele o&#160;průběhu cvičení na téma: Útok tankového praporu na spěšně vybudovanou obranu nepřítele</span>, ačkoliv se jako céčkař té události nezúčastnil. Tvářil se zhnuseně, stejně jako četař Kanec, jenž seděl u&#160;vedlejšího stolu a&#160;zakresloval fáze útoku tankového praporu do mapy, která měla jako osobní mapa velitele rovněž posloužit kapitánovi pozítří při cvičení štábu. Zkušeným okem rotný odhadl, že oba tito příliš kvalifikovaní vojáci mají práce na čtyři hodiny přes večerku.</p>
			<p class="MLP-text">„Danny, poď nám pomoct!“ pravil zoufale dr. Mlejnek.</p>
			<p class="MLP-text">„Nemůžu. Musim k&#160;Růžičkovi. Něco mi chce.“</p>
			<p class="MLP-text">Rotný vzal za kliku a&#160;otevřel dveře politického oddělení. Vstoupil dovnitř, cvakl patami a&#160;pronesl předepsanou zaklínací formuli.</p>
			<p class="MLP-text">„Soudruhu nadporučíku, rotný Smiřický přišel na váš rozkaz!“</p>
			<p class="MLP-text">Uvnitř seděli oba političtí, zabráni v&#160;práci. Malý Hospodin ťukal dvěma prsty do stroje a&#160;rotný mu přes rameno přečetl nadpis díla: KÁDPOVY’ BOSUDER stálo tam velkými typy, a&#160;pod tím:</p>
			<p class="MLP-verse--I---12-12">na čut. Pavezu Amt.</p>
			<p class="MLP-text">Hospodin nezvedl hlavu od klávesnice a&#160;brejlil dál do silně proškrtaného papírku vedle stroje, z&#160;něhož přepisoval kádrový posudek načisto. Zato nadporučík upřel na rotného hezké číšnické oči a&#160;zamáčkl v&#160;popelníku cigaretu. Vypadal inteligentně, což bylo krásné zdání. Uchopil ostře ořezanou tužku do prstů s&#160;velkým prstenem a&#160;jal se poklepávat na cyklostylovaný papír před sebou.</p>
			<p class="MLP-text">„Smiřický,“ řekl s&#160;hranou ironií. „Vy jste kulturním referentem útvarové skupiny ČSM, že?“</p>
			<p class="MLP-text">„Ano, soudruhu nadporučíku.“</p>
			<p class="MLP-text">„Tak vám přečtu, co nám přišlo seshora z&#160;divize,“ řekl nadporučík a&#160;dal se do čtení z&#160;cyklostylovaného papíru: „<span class="MLP-znak-kurziva-11b">Útvarové skupiny a&#160;jejich kultpropové zajistí plnění závazku uzavřeného k&#160;Prvnímu máji 1951 ke Dnu armády v&#160;plnění FO a&#160;PPOV konáním zkoušek FO. Zkoušky FO proběhnou u&#160;všech útvarů současně v&#160;týdnu od 9. do 16.&#160;září</span>.“ Na tomto místě se nadporučík odmlčel a&#160;zvedl významně zrak k&#160;rotnému, neboť týden, kdy se měly zkoušky konat, právě probíhal. Potom pokračoval: „<span class="MLP-znak-kurziva-11b">Útvarové skupiny ČSM a&#160;kultpropové ve spolupráci s&#160;organizacemi strany, agitátory a&#160;politickými pracovníky zajistí</span>…“, jenže to už ho rotný neposlouchal, neboť potají sledoval mnohem zajímavější text pomalu vznikajícího kádrového posudku na četaře Pavézu Antonína, nar. 21. 5. 1931 v&#160;Unhošti, na němž pilně a&#160;soustředěně pracoval poručík Hospodin. Četl: „<span class="MLP-znak-kurziva-11b">Soudpuh Paceza je tžídního bůvodu, coliticky, orůmwrně vyspělá. J uvědpmnělí, oddán lidově-demogratiskému zřízení. Je beselé pivahy a&#160;v&#160;klektivu je oplíben. Scoje vojemské a&#160;sbazacké povunosti plní dobže. Je poněkut prutčí pobahy. Je derzy, odmliuvavý, ač není důstoj</span>“&#160;– tady to zatím končilo, ale protože nadporučík pořád ještě s&#160;náboženskou důležitostí citoval svůj dopis, mohl rotný dál nerušeně sledovat kladívka psacího stroje, váhavě uváděná v&#160;pohyb Hospodinovými prsty, „<span class="MLP-znak-kurziva-11b">n</span>“otisklo se na papíře, potom rychle za sebou „<span class="MLP-znak-kurziva-11b">íko</span>“ a&#160;po chvilce „<span class="MLP-znak-kurziva-11b">m</span>“.</p>
			<p class="MLP-text">„A&#160;kultpropové jsou za akci osobně zodpovědni!“ zdůraznil nadporučíkův hlas, rotný právě stačil kouknout se mu do očí a&#160;pozorně kývnout. Nadporučík, který rovněž pohlédl do očí rotnému, se vrátil k&#160;svému lejstru a&#160;rotný se vrátil k&#160;lejstru ve stroji. Vznikl další kus nápisu: <span class="MLP-znak-kurziva-11b">radí ozt</span>, a&#160;právě když to rotný začal opět sledovat, objevila se na papíře téměř rychle písmena <span class="MLP-znak-kurziva-11b">at</span>, pak ukáplo <span class="MLP-znak-kurziva-11b">n</span>, potom <span class="MLP-znak-kurziva-11b">i</span>, a&#160;nakonec vítězným prudkým úderem, bohužel velké, <span class="MLP-znak-kurziva-11b">M</span>. Poručík se znaveně opřel o&#160;opěradlo a&#160;spokojeně si přečetl, co napsal: „<span class="MLP-znak-kurziva-11b">ač není důstojnikom radí oztatniM</span>.“ Rotnému nebylo jasné, je-li to míněno jako kladná, nebo záporná charakteristika kádrovaného četaře Pavézy.</p>
			<p class="MLP-text">Neměl však čas na úvahy. Nadporučík zvýšil hlas a&#160;doprovodil jej novým pohledem, vrženým do očí rotnému. „Hlášení,“ četl, „podají kultpropové do 17. září&#160;– to je pozítří&#160;– na velitelství vyšší jednotky. Náčelník klubu, major tank. Kudrnáč v. r.“</p>
			<p class="MLP-text">Skončil, zadíval se poťouchle na svého podřízeného.</p>
			<p class="MLP-text">„Do zítřka, Smiřický,“ řekl, „musíte naplánovat zkoušky. Jak vám vlastně funguje ef ó? Jedete podle plánu?“</p>
			<p class="MLP-text">Rotný pokrčil rameny. „Nejsou knihy, soudruhu nadporučíku. Soudruzi by měli chuť, ale v&#160;útvarové knihovně nemáme ani pětinu knih na ef ó.“</p>
			<p class="MLP-text">„Ano,“ řekl Růžička. „To je potíž, ale vás to neomlouvá. Přes objektivní potíže se musíte přenést. Jako se přes ně přenášeli komsomolci. Ti nejenže neměli knihy,“ pravil tragicky. „Kolikrát ani neměli co jíst. A&#160;přece splnili. Kolikpak soudruhů je připraveno na ef ó?“</p>
			<p class="MLP-text">„No,“ pravil rotný. „Asi deset.“ Na tolik odhadl počet ke všemu odhodlaných nebo naprosto apatických šílenců, kteří se nakonec dají přemluvit, aby podstoupili formalitu zkoušky.</p>
			<p class="MLP-text">„To je ale málo, Smiřický,“ řekl nadporučík. „Dali jste si závazek na třicet procent kmenového stavu. Jakpak to chcete splnit? Víte, že za to odpovídáte?“</p>
			<p class="MLP-text">Co do toho, blbec, plete odpovědnost, pomyslel si rotný. Závazky uzavřel stejně on, a&#160;dal je rotnému jenom podepsat „za skupinu“. Co se stará. Zkoušky budou, udělají se před komisí složenou z&#160;nositelů FO u&#160;útvaru, to jest z&#160;kultpropa, rotného Smiřického, ze svobodníka dr. Mlejnka a&#160;z&#160;četaře Kance. Splní se na sto dvacet procent, jako vždycky všechno. Možná na sto třicet, jestli kapitán Matka zatouží po zvláštní pochvale za plnění kulturně masové činnosti. To je přece jasné, jemu jako mně, nadával v&#160;duchu rotný. Nahlas řekl:</p>
			<p class="MLP-text">„Já vím, soudruhu nadporučíku. Jenomže já jsem vás kolikrát upozorňoval, že nejsou knihy&#160;– soudruzi si je sami shánět nemůžou a&#160;já taky ne. Vy jste slíbil, že je opatříte.“</p>
			<p class="MLP-text">„Ano, já vím. Ale přišlo mi do toho jiné, důležitější plnění. A&#160;komsomolci, soudruhu rotný, také neměli knihy, a&#160;přece splnili ef&#160;– splnili, co se na ně kladlo. Zapojil jste v&#160;práci v&#160;kroužcích ef&#160;ó politruky? A&#160;jak vám pracují útvarové a&#160;rotní skupiny? Jak vám pomáhají ve vaší práci? A&#160;co členové výboru? Kolikpak jich získalo ef ó? A&#160;víte, že mají ef ó získat všichni?“</p>
			<p class="MLP-text">Nadporučík přidělával svým větám vyčítavé koncovky. A&#160;měl ovšem pravdu. Myl si ruce. Výbor se za celou dobu svého trvání nesešel přirozeně ani jednou. A&#160;taky k&#160;čemu?</p>
			<p class="MLP-text">„To je moje starost, soudruhu nadporučíku. Všichni tady odznak získaj.“</p>
			<p class="MLP-text">„Ale to není správné, Smiřický,“ pravil vyčítavě, ale už vlídněji nadporučík, jehož rotného jistota uklidnila. „Šturmovštinou na poslední chvíli se špatně dohání, co jste zmeškal.“ Zároveň s&#160;odpadnutím obav se mu však zalíbilo v&#160;kázání; začínal mít pocit, že tím udělal, co bylo v&#160;jeho silách, a&#160;odpovědnost teď plnou vahou padá na rotného. „Je to správné chápání významu ef ó?“ pokračoval. „Co myslíte?“</p>
			<p class="MLP-text">Rotný, vystihnuv nádech vlídnosti v&#160;nadporučíkově hlase, řekl důvěrně:</p>
			<p class="MLP-text">„Vždyť to znáte, soudruhu nadporučíku. Víte přece, co člověk svede s&#160;dubňákama.“</p>
			<p class="MLP-text">„Není pravda, soudruhu rotný,“ zavrtěl nadporučík hlavou. „Po­dívejte se, jak se právě soudruzi z&#160;dubnového ročníku výborně umístili v&#160;soutěži tankové střelby z&#160;kulometu za jízdy na pevný cíl. Jak tam dovedli plnit svoje závazky! Proč by nemohli udělat ef ó?“</p>
			<p class="MLP-text">Pravým důvodem, nebo spíše příčinou onoho legendárně skvělého splnění obtížné střelby byla zručnost četaře Koblihy, jenž ve funkci cílného přidělával kramlí dubňákům zásahy. Nadporučík to nevěděl, rotný ano. Přesto udal jiný důvod.</p>
			<p class="MLP-text">„To je rozdíl, soudruhu nadporučíku,“ řekl. „Tam za to byly pětidenní dovolenky.“</p>
			<p class="MLP-text">„A&#160;je právě vaším úkolem jako kultpropa zainteresovat soudruhy do práce, ukázat jim, že dovolenka není příčinou jejich práce&#160;–“ pravil přísně nadporučík a&#160;v&#160;cyklostylovaném lejstru odborně podtrhl slova <span class="MLP-znak-kurziva-11b">plnění závazku konáním zkoušek</span>. Rotný mlčel. Nadporučík zaťukal zamyšleně tužkou na každé ze čtyř podtržených slov a&#160;řekl:</p>
			<p class="MLP-text">„Není to správné, plnit zkoušky šturmovštinou. Naplánujte je na polední odpočinek. Večer budete muset vyzkoušet důstojníky a&#160;manželky důstojníků.“</p>
			<p class="MLP-text">Rotný užasl.</p>
			<p class="MLP-text">„Ef ó?“</p>
			<p class="MLP-text">„Ano,“ řekl Růžička. „Tady mám jejich seznam.“ Zahrabal v&#160;šupleti. Přes rameno poručíka Hospodina zachytil rotný poslední větu kádrového posudku. „<span class="MLP-znak-kurziva-11b">Soudtuh Paceza je zchipný zoudruh. Je sgopný zasrávat svazacké gungce v&#160;rámci kraje</span>.“</p>
			<p class="MLP-text">„Tady máte seznam a&#160;zítra provedete zkoušky,“ řekl nadporučík. „Ve dvě hodiny. Provedete je zde.“</p>
			<p class="MLP-text">Podal rotnému lejstro, rotný do něho mrkl a&#160;mezi známými jmény důstojníků zahlédl slovo s&#160;ženskou koncovkou. Jana Pinkasová. To stačilo, aby mu to spravilo náladu.</p>
			<p class="MLP-text">„Provedu,“ řekl a&#160;téměř křepce zahlásil: „Soudruhu nadporučíku, dovolte mi odejít!“</p>
			<p class="MLP-text">Bez dalších námitek mu to bylo dovoleno.</p>
			<p class="MLP-hvezdicky">* * *</p>
			<p class="MLP-text-bez1radku">Venku už byla noc, tichý větřík šuměl v&#160;korunách kaštanů v&#160;parku před budovou, odněkud z&#160;dálky klapaly tanky jedoucí na noční cvičení a&#160;v&#160;důstojnickém kasinu na druhé straně parku hrálo rádio dechovku. Noc dýchala teplem a, třebaže bylo už září, neobyčejnou letní krásou života. Služba odložila černý román a&#160;seděla na schodech s&#160;rukama v&#160;kapsách a&#160;nepřítomnýma očima zírala na měsíc. Plul v&#160;korunách stromů, po mracích letěla červená a&#160;zelená světýlka. Hukot tryskového motoru někde ve výšce přerušil na chvilku šumivé ticho tmy. Po pěšince mezi stromy přicházela dcera velitele divize plukovníka Vrány a&#160;její bílá letní sukně lákavě vlála v&#160;nočním větru. Rotný ji dlouho sledoval vyhladovělýma očima. I&#160;pomocník v&#160;předsíňce vzhlédl od svého rodokapsu a&#160;hlasitě zamlaskal. Plukovníkova dcera na to byla zvyklá a&#160;neotočila se. Bílá sukně se ztratila v&#160;šeru, hukot stíhačky utichl a&#160;stromy se opět rozšuměly. Ve srovnání s&#160;tím vším připadalo rotnému všechno nedůležité.</p>
			<p class="MLP-hvezdicky">* * *</p>
			<p class="MLP-text-bez1radku"><span>Ale pán osudu, znuděný hladkým chodem filmování u&#160;Sedmého tankového praporu, připravil jim všem na druhý den nepříjemné překvapení v&#160;podobě šesti nových poručíků, právě vyřazených z&#160;tankového učiliště, kteří se přihlásili u&#160;velitele. Planuli dosud, stejně jako jejich třpytivé nárameníky, neopotřebovaným nadšením. Jejich předchůdci bloumali už dávno v&#160;nevyčištěných půllitrech a&#160;se zašlým zlatem na ramenou mezi zátiším a&#160;kasinem, nyli po veselé manželce nadporučíka Bobbyho Kohna, která se v&#160;dohledu dalekohledů z&#160;věže na tankodromu opalovala v&#160;lese nahá, a&#160;místo o&#160;plnění povinností přemýšleli, jakým podvodem se v&#160;neděli dostat z&#160;kasáren; ale těch šest nových mušketýrů se okamžitě hlásilo o&#160;práci. Pěti z&#160;nich se jí také okamžitě a&#160;ve svrchovaném množství dostalo, takže než uplynulo dvanáct hodin, to jest hodinu po večerce, hrbili se dosud nad taktickými mapami a&#160;pečlivě do nich zanášeli situace. Šestý, zbylý hodnostář se marně sháněl po mapě, při svém slídění si však naneštěstí přečetl na jinak prázdné nástěnce rotného vyhlášku, že </span><span class="MLP-znak-kurziva-11b">Dnes ve 13.30 konají se zkoušky kandidátů FO na PO</span><span>, a&#160;okamžitě se nabídl politrukovi, blýskaje mu zbrusu novým odznakem FO před očima. Potěšený číšník uvítal zájem mladého soudruha a&#160;autoritativně (a neprozřetelně) jej ustanovil do funkce předsedy zkušební komise FO, do níž se jinak žádný důstojník Sedmého praporu nekvalifikoval.</span></p>
			<p class="MLP-text">Tím byl zároveň té funkce zproštěn rotný Smiřický. Nijak se proto neurazil, ale naplnily jej pochybnosti, jak nyní zkoušky dopadnou. Měl dojem, že jemu by se vyhlídkou na stříbrný odznak, který na blůze vypadal jako nějaké vyznamenání, podařilo nalákat jistý počet odvážlivců, a&#160;věřil, že váhavci by nabyli odvahy, až by se dozvěděli složení zkušební komise, neboť to zaručovalo absolutní podvodnost. On sám nepotřeboval komentáře. Svobodník dr. Mlejnek byl u&#160;praporu znám jako poslední útočiště všech odmítnutých žadatelů o&#160;propustky, protože měl přístup k&#160;razítkům a&#160;obratně napodoboval podpisy všech velitelů až na úroveň vyšší jednotky. A&#160;konečně četař Kanec, starší účtovatel kuchyně a&#160;dodavatel pikantních potravin na soukromé sobotní večírky pro ty, na něž se pravé ani falešné propustky nedostaly, zaručoval styl práce, jaký by si komise jistě osvojila. Jenže když se po obědě roznesla zpráva, že do křesla předsedy komise FO byl dosazen jakýsi lemoun z&#160;tankového učiliště poručík Prouza, srotili se kolem rotného téměř už přemluvení uchazeči cti každého mladého člověka a&#160;pobouřeně protestovali.</p>
			<p class="MLP-text">„Na to se jim vyseru!“</p>
			<p class="MLP-text">„Ať neblbnou, dyť tady každej hovno čet!“</p>
			<p class="MLP-text">„Tak ať si dou s&#160;ef ó do prdele!“</p>
			<p class="MLP-text">A&#160;tak se ze všech kandidátů, kteří se ve třináct hodin měli seřadit před budovou a&#160;pod velením rotného odpochodovat na politické oddělení, seřadil pouze jeden jediný vojín prvního ročníku. Neobyčejnou ironií osudu se jmenoval vojín Pravomil Poslušný a&#160;třásl se strachy, neboť z&#160;předepsaných knih nečetl dílo <span class="MLP-znak-kurziva-11b">Lenin&#160;– Stalin&#160;– Kalinin mládeži</span>, a&#160;měl dojem, že není dokonale připraven. Ostatní rozhořčeně zůstali na světnici a&#160;chystali se k&#160;odpolednímu odpočinku.</p>
			<p class="MLP-text">Rotný tedy poručil Poslušnému, aby si zatím potichu opakoval látku, a&#160;odešel na politické oddělení. Tam se nadporučík Růžička nesmírně rozhněval:</p>
			<p class="MLP-text">„Jak je to možný? Říkal jste, že splníte závazek! Takhle ho plníte? Proč nechtějí jít?“</p>
			<p class="MLP-text">„Oni se bojí, že tady soudruh poručík bude moc přísnej,“ kývl rotný významně hlavou k&#160;vyleštěnému důstojníkovi a&#160;doufal, že nadporučík to pochopí. Ale než mohl politruk něco říct, ozval se sám poručík Prouza. Promluvil vřele, soudružským tónem, jaký v&#160;některých&#160;– těch naivnějších&#160;– frekventantech pěstovaly ideály tankového učiliště.</p>
			<p class="MLP-text">„Bojí?“ pravil udiveně. „Vyřiďte soudruhům, soudruhu rotný, že to bude taková soudružská diskuse. Že nakonec jde o&#160;to, abysme se přesvědčili, ne nakonec jestli to soudruzi všechno přečetli, ale jestli si nakonec tak nějak osvojili, oč v&#160;těch knihách jde, co si tak nějak nakonec odnesli z&#160;těch knih pro svoji další práci.“</p>
			<p class="MLP-text">Rotný ho poslouchal ponuře a&#160;poslední naděje v&#160;něm pohasla.</p>
			<p class="MLP-text">„To jsem jim všechno řek,“ pravil. „Ale oni maj stejně strach.“</p>
			<p class="MLP-text">„Vždyť si přece dali závazky, nu a&#160;je nutno si uvědomit,“ řekl nadporučík, „je nutno si uvědomit, že je to jejich svazácká povinnost.“</p>
			<p class="MLP-text">„Jen to tak vyřiďte soudruhům, soudruhu rotný, jak jsem vám to říkal,“ pravil poručík Prouza. „Tady jde ve formě takové soudružské diskuse osvětlit jeden druhému problémy, co jednomu není jasné, to mu objasníme my, a&#160;nakonec zas objasní určité problémy nám, tak se to v&#160;naší lidově demokratické armádě dělá a&#160;nakonec nám to nějak všem pomůže odstranit překážky v&#160;naší další práci.“</p>
			<p class="MLP-text">Rotný naň pohlédl jako na bytost z&#160;jiného světa.</p>
			<p class="MLP-text">„To jsem jim říkal,“ pravil temně. „Ale nebylo to nic platný.“ </p>
			<p class="MLP-text">Netušil, že v&#160;té chvíli promluvil v&#160;poručíkově mysli hlas instruktora morálně politické přípravy v&#160;učilišti majora Kondráče. Máme dobré lidi, říkal ten hlas, ale neumíme je přesvědčit, neumíme jim vštípit zájem o&#160;práci. Poručík, zelektrizován tou velkou myšlenkou, svěže vyskočil, stáhl si novou uniformu vpředu i&#160;vzadu, upravil si faldy na bocích a&#160;pravil:</p>
			<p class="MLP-text">„Počkejte, soudruhu rotný! Já půjdu s&#160;vámi!“</p>
			<p class="MLP-text">„Jděte, soudruhu poručíku,“ pravil nadporučík a&#160;otočil se na rotného. „Vidíte, Smiřický, to máte z&#160;toho, že vy si sice ve výboru dáte závazek, ale neumíte konkrétně přenést plnění úkolů na útvar. Takhle je vaše práce odtržená od soudruhů. Je pravda, že vy sám plníte svoje závazky a&#160;konáte funkce, ale co je to platné, když to neumíte přenést dolů mezi lidi.“ Odmlčel se, dodal truchlivě: „Co je to všecko platné, Smiřický!“</p>
			<p class="MLP-text">Rotný neřekl nic. Zato poručík Prouza si dorovnal faldy, s&#160;panickou chutí se postavil do latě a&#160;zvolal:</p>
			<p class="MLP-text">„Soudruhu nadporučíku, dovolte nám odejít!“</p>
			<p class="MLP-text">A&#160;číšník se zapomněl a&#160;zamyšleně řekl:</p>
			<p class="MLP-text">„Račte.“</p>
			<p class="MLP-hvezdicky">* * *</p>
			<p class="MLP-text-bez1radku">Ale poručík, zaujatý cele velkým posláním, vnímal hlas představeného jenom druhou signální soustavou. Prkenně, ale podle předpisu se otočil a&#160;rázně vykročil ven. Rotný se táhl za ním. Poručík kráčel bujaře pod kaštany a&#160;odpovídal na všechny sebelajdáčtější pozdravy mazáků, povalujících se na sluníčku před budovami, jako by měl ruku na péro. Na chodbě budovy Sedmého praporu energicky stiskl kliku a&#160;vstoupil dovnitř. Protože však ve své horlivosti otevřel dveře příliš prudce, stalo se, že jimi vrazil do nosu četaře Bílka, který právě zblízka zkoumal plán denního úklidu, přišpendlený zevnitř.</p>
			<p class="MLP-text">„Kurva vole, poser se!“ zaječel četař, ale když se mezi dveřmi objevil zjev zcela nečekaný, četař se zarazil a&#160;vyřešil trapnou situaci tím, že zmizel v&#160;nejbližší chodbičce mezi postelemi a&#160;vylezl otevřeným oknem ven. Poručík zmírnil tempo a&#160;udělal několik kroků do místnosti. Čtyři nebo pět tváří se pozvedlo k&#160;němu a&#160;hned zase odvrátilo. Všichni rázem dělali, že ho nevidí, aby se vyhnuli nutnosti splnit požadavek řádu, podle něhož ten, kdo první spatří důstojníka vstupujícího do místnosti, má velet „Pozor“ nebo „Vztyk! Pozor!“ a&#160;podat mu hlášení.</p>
			<p class="MLP-text">Jenomže poručík měl řády ještě příliš čerstvě v&#160;paměti. Byl si vědom, že on ze své strany je povinen vyvinout trpělivost a&#160;pochopení pro vojáka, přesvědčovat jej a&#160;být mu nejen velitelem, nýbrž i&#160;rádcem. Nu což, řekl si v&#160;duchu. Mohl bych možná přejít mlčením, že nikdo nevelel, ale byla to přece jejich vojenská povinnost. A&#160;major Kondráč říkal: Kázeň začíná od utrženého knoflíku. Je třeba být tvrdý a&#160;důsledný ve vymáhání plnění nejdrobnějších denních povinností. Přesvědčíte se sami, soudruzi, že vojáci si vás právě proto začnou sami vážit.</p>
			<p class="MLP-text">A&#160;ubohý poručík nevěděl, že majorův soud je apodiktický, založený na zkušenostech z&#160;četby brožurek, založených na zbožných přáních. Neřídil se proto zdravým rozumem, nýbrž vojenskou pedagogickou vědou. Kráčel pomalu uličkou mezi oběma řadami kavalců až na druhý konec místnosti a&#160;mlčel. Z&#160;každého gesta, z&#160;každého vašeho počinu musí být vojákům zřejmé, že jste jejich soudruh, ale zároveň také jejich velitel. Poručík, který se mezitím obrátil a&#160;kráčel hlubokým tichem zpátky, si uvědomil, že v&#160;praxi nebude asi lehké tyto dvě funkce úspěšně spojit. Začal se potit. Spatřil rotného, jenž s&#160;ním přišel z&#160;praporu a&#160;nyní neudělal nic, aby mu pomohl. A&#160;poddůstojník je přece nejbližším pomocníkem velitele, řekl v&#160;něm major Kondráč. Proč mi nepomáhá? Došel zpátky ke dveřím a&#160;v&#160;rozpacích se zastavil nad vojínem, který seděl na kufru a&#160;předstíral, že je hluboce zabrán do zašívání blůzy. Na blůze byly desátnické nárameníky. Poručík se rozhodl:</p>
			<p class="MLP-text">„Vy, soudruhu desátníku&#160;–“ řekl matně a&#160;neurčitě. Voják k&#160;němu zvedl ruměnou tvář, odložil blůzu a&#160;pomalu se postavil. Jeho tempo rozhodně nevyhovovalo předepsaným normám. Řekl jakýmsi polským přízvukem:</p>
			<p class="MLP-text">„Desátník Střevlíček.“</p>
			<p class="MLP-text">„Vy, soudruhu desátníku,“ řekl Prouza přísně. „Vy nevíte, co je povinností vojína nebo poddůstojníka, když do místnosti vstoupí důstojník?“</p>
			<p class="MLP-text">Brunátný desátník se podivně usmál. Skoro to vypadalo, že drze.</p>
			<p class="MLP-text">„Vím. To je samozřejmý.“</p>
			<p class="MLP-text">„Tak proč to teda neuděláte? Jak je to možné?“</p>
			<p class="MLP-text">„Já jsem vás neviděl,“ řekl desátník.</p>
			<p class="MLP-text">Poručík cítil hrobové ticho v&#160;místnosti.</p>
			<p class="MLP-text">„Jak je to možné?“ opakoval mechanicky. Uvědomil si, že proti své vůli nasadil tón, o&#160;němž si nebyl jist, zní-li při současné velitelskosti také soudružsky.</p>
			<p class="MLP-text">„Ponivač jsem si přišíval knoflík,“ pravil desátník.</p>
			<p class="MLP-text">„Nelžete!“ vybuchl Prouza. Hned se zarazil. Tohle tedy už jistě nebyl soudružský tón. „Nepovídejte mně&#160;–“ začal znova a&#160;umlkl. Pak to zkusil z&#160;jiné strany, ale soudružsky se mu to zase nepovedlo:</p>
			<p class="MLP-text">„A&#160;jak to stojíte, když se mnou mluvíte?“</p>
			<p class="MLP-text">Desátník si prohlédl svoje špinavé půllitry, jeden po druhém, a&#160;prohlásil:</p>
			<p class="MLP-text">„V&#160;pozoru, že.“</p>
			<p class="MLP-text">„To je u&#160;vás pozor?“</p>
			<p class="MLP-text">„Já mám nohy do o, soudruhu poručíku,“ pravil desátník. Poručík, aby zachránil, co se dalo, řekl, už beze vší snahy mluvit jako velitel, který je zároveň soudruhem:</p>
			<p class="MLP-text">„Co je povinností vojína, když důstojník vstoupí do místnosti?“</p>
			<p class="MLP-text">„Dát vztyk,“ zahučel desátník.</p>
			<p class="MLP-text">A&#160;poručíka napadlo geniální řešení situace.</p>
			<p class="MLP-text">„Proveďte!“</p>
			<p class="MLP-text">Užuž si v&#160;duchu oddechl, když se odněkud z&#160;pozadí ozval chraptivý hlas:</p>
			<p class="MLP-text">„Je polední vodpočinek!“</p>
			<p class="MLP-text">Prvním impulsem poručíka Prouzy bylo zjistit, kdo to řekl. Rozhodně to zjistit měl: byl to přečin mluvení v&#160;přítomnosti důstojníka bez jeho svolení. To přinejmenším. Ale nějak už se mu nedostávalo odvahy. Podíval se jenom na hodinky a&#160;pravil hlasitě směrem, odkud vyšel ten hlas:</p>
			<p class="MLP-text">„Je za pět minut jedna. Odpočinek začíná až v&#160;jednu!“</p>
			<p class="MLP-text">Potom energicky poručil desátníkovi, který stál pořád jenom v&#160;košili:</p>
			<p class="MLP-text">„Tak proveďte, soudruhu desátníku!“</p>
			<p class="MLP-text">Když proveďte, tak proveďte, pomyslel si Střevlíček, a&#160;po způsobu, označovaném jménem jistého legendárního vojáka, splnil rozkaz na dvě stě procent. Neuvěřitelně býčím hlasem a&#160;zpotvořenou výslovností zařval:</p>
			<p class="MLP-text">„Vztýýýk! Pa-zór!“</p>
			<p class="MLP-text">Všude po místnosti se vztyčily postavy v&#160;košilích. Některé v&#160;tre­nýrkách, jedna, desátník Vomakal, branec odkudsi z&#160;hlubokých šumavských hvozdů, v&#160;ušpiněných dlouhých podvlíkačkách. Nešťastný poručík pocítil zdravou chuť všechny ty nemyté povaleče pořádně zpérovat, křivonohého desátníka předvést k&#160;veliteli a&#160;celé rotě vymoci zaražení vycházek, ale pedagogický blud ho opět obloudil. Nyní, když upevnil svou autoritu a&#160;dal vojákům najevo, jak je pevný a&#160;rozhodný, je načase soudružsky si s&#160;nimi pohovořit. Nemine ho jistě jejich sympatie, ne-li přímo vojenská láska.</p>
			<p class="MLP-text">„Soudruzi,“ řekl. „Nemyslete si, že vás chci nějak prohánět nebo pérovat, jak se někdy mezi vámi říká (používejte občas slov vojenské hantýrky, na mužstvo to dobře působí, cítí, že s&#160;nimi žijete tak nějak v&#160;jednom kolektivu&#160;– major Kondráč). Ale kázeň se musí plnit a&#160;povinnosti je třeba zachovávat. Já taky musím zachovávat svoje povinnosti, že, a&#160;jestli vy budete zachovávat svoje povinnosti, budeme spolu dobře vycházet. Nemám pravdu, soudruhu četaři?“ Ukázal prstem na četaře Kostelníka, neboť major Kondráč často říkával, že je dobře obracet se co nejčastěji s&#160;drobnými dotazy na jednotlivé soudruhy, protože se tím získá lepší kontakt s&#160;kolektivem.</p>
			<p class="MLP-text">„Jasný,“ zabručel dotázaný.</p>
			<p class="MLP-text">Poručík nenabyl pocitu lepšího kontaktu snad proto, že odpověď nevyzněla zcela vojensky. Pokračoval však dál, otcovským tónem:</p>
			<p class="MLP-text">„A&#160;kvůli čemu jsem vlastně přišel mezi vás, soudruzi?“</p>
			<p class="MLP-text">Udělal pauzu a&#160;rozhlédl se. „Přišel jsem mezi vás, abych se vás zeptal, jak je to u&#160;vaší roty s&#160;Fučíkovým odznakem. Co vy na to&#160;– soudruhu desátníku?“</p>
			<p class="MLP-text">Tentokráte se zeptal Frištenského, řidiče, jenž dělal čest svému jménu, neboť se mu již dvakrát podařilo zlomit řadicí páku tanku T-34 a&#160;jednou páku řídicí, zvanou rajčák. Říkalo se mu Bejk a&#160;na otázku poručíkovu odpověděl přesně a&#160;případně:</p>
			<p class="MLP-text">„Desátník Frištenský.“</p>
			<p class="MLP-text">„No&#160;– co vy na to, soudruhu desátníku?“</p>
			<p class="MLP-text">„No&#160;– nic,“ řekl.</p>
			<p class="MLP-text">„Jak to&#160;– nic! Plníte u&#160;vás v&#160;rotě ef ó?“</p>
			<p class="MLP-text">„No&#160;– plníme.“</p>
			<p class="MLP-text">„Plníte?“</p>
			<p class="MLP-text">„Plníme.“</p>
			<p class="MLP-text">„A&#160;jak je možné, že se od vás nikdo nechce dostavit ke zkoušce?“</p>
			<p class="MLP-text">Frištenský se jenom stydlivě usmál a&#160;znova pokrčil rameny.</p>
			<p class="MLP-text">„Jak je to možné?“ opakoval poručík, ale i&#160;on poznal, že odtud se odpovědi nedočká. „Co vy na to, soudruhu rotný?“ obrátil se na Soudka.</p>
			<p class="MLP-text">Odpověď zněla podle předpisu:</p>
			<p class="MLP-text">„Rotný Soudek.“</p>
			<p class="MLP-text">„Vy jste už přečetl všechny knihy?“</p>
			<p class="MLP-text">„Všechny ne.“</p>
			<p class="MLP-text">„A&#160;kterou jste nečetl?“</p>
			<p class="MLP-text">„Tož tu&#160;– o&#160;tem –“ rotný svraštil čelo. Seznam knih jím nepřečtených byl sice bohatý, ale rotný jej sám neznal. „O&#160;tem&#160;– tu&#160;– sakra&#160;– Na dálku od Moskvy nebo –“</p>
			<p class="MLP-text">„Daleko od Moskvy?“</p>
			<p class="MLP-text">„Ja. Tu.“</p>
			<p class="MLP-text">„A&#160;jinak jste četl všechno?“</p>
			<p class="MLP-text">Rotný polkl a&#160;přikývl.</p>
			<p class="MLP-text">„No vidíte, soudruhu rotný. Vždyť to ani není povinná kniha. Jenom výběrová. Jak je to možné, že nechcete ke zkouškám?“</p>
			<p class="MLP-text">„No&#160;– tož&#160;– já si nevěřím.“</p>
			<p class="MLP-text">„Jak je to možné, že si nevěříte?“</p>
			<p class="MLP-text">„Inu&#160;– prostě&#160;– já to takhle vim, že&#160;– ale dyž se mě někdo na něco zeptá, tak to neumim říct.“</p>
			<p class="MLP-text">Prouza se na něho laskavě usmál.</p>
			<p class="MLP-text">„Podívejte se, soudruhu rotný. Nikdo se vás při zkoušce nebude na nic ptát, rozumíte. To se tak dělalo dříve, za první, buržoazní republiky, že se soudruzi zastrašovali. V&#160;naší lidově demokratické armádě se zkoušky provádějí ve formě besedy. Tak nějak si přátelsky pobesedujeme, a&#160;nakonec si to zhodnotíme. A&#160;to je nakonec tak nějak smysl Fučíkova odznaku. A&#160;proto, soudruzi, jen žádný strach. Budeme jenom diskutovat naši práci a&#160;naše zkušenosti a&#160;ukazovat, jak využíváme práci s&#160;knihou k&#160;plnění naší bojové a&#160;politické přípravy.“</p>
			<p class="MLP-text">Rozhlédl se po sfingách.</p>
			<p class="MLP-text">„Tak co vy na to, soudruzi? Půjde to?“</p>
			<p class="MLP-text">Ve tvářích se nepohnul ani sval. Poručík Prouza měl nepříjemný pocit, že snad princip zkoušek soudruhům dokonale neobjasnil. Obrátil se proto na vojína, jehož tvář se mu zdála nejméně zatvrzelá. Tentokrát měl štěstí. Padl na dokonale připraveného (až na <span class="MLP-znak-kurziva-11b">Lenin&#160;– Stalin&#160;– Kalinin mládeži</span>) vojína prvního ročníku Pravomila Poslušného.</p>
			<p class="MLP-text">„Co vy na to, soudruhu vojíne. Půjde to?“</p>
			<p class="MLP-text">„Půjde, soudruhu poručíku!“ pravil s&#160;bezmeznou úctou vojín Poslušný a&#160;poručík si ji spletl s&#160;klíčící náklonností, již vzbudilo jeho pevné a&#160;současně soudružské vystupování.</p>
			<p class="MLP-text">„A&#160;co ke zkouškám&#160;– přijdete, soudruzi?“ zvolal na celý kolektiv.</p>
			<p class="MLP-text">Odpověď nedostal. Nasadil proto hypnotický tón a&#160;pravil rozhodně:</p>
			<p class="MLP-text">„Přijdete, soudruzi! Přijdete a&#160;uvidíte, že to půjde! Jak to říkával Suvorov, soudruzi&#160;–“ zarazil se, protože si najednou nemohl vzpomenout, co říkával Suvorov o&#160;Fučíkově odznaku. Pamětliv slov majora Kondráče však neztratil duchapřítomnost a&#160;byl nadále rozhodný: „a jak vám to vždycky říkám já: Jde jen o&#160;to ukázat, jak jste si osvojili pro svoji další práci zkušenosti Julky Fučíka, soudruzi. A&#160;vy to dokážete! Tomu věřím! To vím! Soudruhu rotný,“ obrátil se na Dannyho, „za deset minut necháte nastoupit kandidáty ef ó a&#160;odvedete je na pé ó, ano?“</p>
			<p class="MLP-text">„Provedu,“ ozval se rotný bez víry ve svá slova.</p>
			<p class="MLP-text">„Tak za čtvrt hodiny, soudruzi, na shledanou.“ Poručík se otočil zády ke shromáždění padesáti sfing a&#160;vyšel křepce ze dveří.</p>
			<p class="MLP-hvezdicky">* * *</p>
			<p class="MLP-text-bez1radku">Za deset minut stál v&#160;uličce pouze plně oblečený vojín Poslušný a&#160;tetelil se trémou. Rotný mu znovu vydal rozkaz, aby si v&#160;duchu opakoval látku, a&#160;s&#160;polohlasným prohlášením „Já se na to vyseru!“ odešel na prapor. Nebylo mu to docela jedno jenom proto, že se obával, aby po krachu posledního náboru nebyl vyškrtnut z&#160;komise, jež měla večer zkoušet manželky důstojníků.</p>
			<p class="MLP-text">Za rohem narazil na rotného z&#160;povolání Šemančáka, jemuž se říkalo Peňáz. Byl to, jak jméno naznačuje, dieslák<span class="char-style-override-2"><a id="footnote-10775-3-backlink" class="footnote-link" href="#footnote-10775-3">3</a></span> lačný peněz, výhod, požitků, zahálky a&#160;čestných odznaků, zvyšujících možnost dosáhnout volna, výhod, požitků a&#160;zahálky, národnosti slovenské. Ani nevěděl proč, snad pod nátlakem skepse nebo šibeničního humoru, na něj zavolal:</p>
			<p class="MLP-text">„Hej! Soudruhu rotný! Pojďte si složit ef ó!“</p>
			<p class="MLP-text">„Ozaj? A&#160;kedy?“ zeptal se Peňáz ochotně.</p>
			<p class="MLP-text">„Hned. Za čtvrt hodiny na pé ó.“</p>
			<p class="MLP-text">„Keď ja som ale nič nečítal,“ pravil Peňáz radostně. Dlouhým pobytem v&#160;prostředí převážně českém proměnil se v&#160;osobu mluvící oficiálně neuznávaným československým jazykem.</p>
			<p class="MLP-text">„Nevadí. Zkouším já.“</p>
			<p class="MLP-text">„Nuž to je teda iná vec!“ zazářil diesel. „Len mi musíte povedať, čo tam mám povídať.“</p>
			<p class="MLP-text">„Bez obav. Tak přídete, jo?“</p>
			<p class="MLP-text">„Spoláhnite sa. Ale dobre našuškávať! Som dutý ako peň!“</p>
			<p class="MLP-text">Dieslák zmizel směrem ke kuchyni. Pak že se nestarám o&#160;plnění všech plnění, řekl si rotný v&#160;duchu. Získávám pro uvědomělou vzdělanost i&#160;poddůstojníky z&#160;povolání. Jenže mi to asi bude málo platný. Stejně to bude katastrofa. Vešel na prapor, zaklepal na dveře politického oddělení; za nimi explodovalo razantní „Vstupte!“, tak vstoupil. Uvnitř stáli Růžička a&#160;Hospodin v&#160;lati před kapitánem Matkou, který je právě péroval. Poručík Prouza, rovněž v&#160;lati, stál poněkud stranou. Jeho se Matkova pérotáž zřejmě netýkala. Tvářil se vážně a&#160;rotný si pomyslel, že má typické vzezření člověka, v&#160;jehož nitru začínají iluze střemhlav brát za své.</p>
			<p class="MLP-text">„Rotný Smiřický!“ ohlásil podle předpisu svou přítomnost.</p>
			<p class="MLP-text">Matka se otočil. Bylo na něm vidět, že se úspěšně vpravil do stavu nejvyšší podrážděnosti, která tak sluší důstojníkům.</p>
			<p class="MLP-text">„Co chcete?“ zeptal se vztekle.</p>
			<p class="MLP-text">„Soudruhu kapitáne, dovolte mi promluvit se soudruhem nadporučíkem.“</p>
			<p class="MLP-text">„Vo čom?“</p>
			<p class="MLP-text">„O&#160;hlášení o&#160;plnění FO, soudruhu kapitáne.“</p>
			<p class="MLP-text">V&#160;každém jiném případě by byl kapitán rotného pravděpodobně vyhodil s&#160;rozkazem, aby počkal venku. Ale protože právě káral své podřízené a&#160;usilovně vzpomínal, co všechno by jim ještě mohl dát sežrat, důvod rotného příchodu ho zaujal. Rychle a&#160;správně odhadl, že Fučíkův odznak se mu bude znamenitě hodit:</p>
			<p class="MLP-text">„Podejte ho!“ vybídl rotného a&#160;strčil ruce do kapes. Rotný, který zlomyslně pochopil situaci a&#160;který, pokud mohl, velice rád komplikoval důstojníkům život, se obrátil k&#160;Růžičkovi.</p>
			<p class="MLP-text">„Soudruhu nadporučíku, ke zkouškám se přihlásili jen dva.“</p>
			<p class="MLP-text">„Jak je to možné?“ zachroptěl nadporučík automaticky, aby si před rotným zachoval autoritu. Něco takového se mu sotva mohlo podařit, neboť přitom pořád stál v&#160;podřízenecké lati. Rotný řekl:</p>
			<p class="MLP-text">„Snažil jsem se soudruhy zagitovat&#160;– tady soudruh poručík taky,“ otočil hlavu k&#160;Prouzovi, „ale nechtěj.“</p>
			<p class="MLP-text">„Tak. A&#160;–“ Růžička se zmateně snažil něco říct. „Ste za to zodpověnej nahoru, víte to?“</p>
			<p class="MLP-text">„To máte těžký, soudruhu nadp–“ začal se rotný ohrazovat, ale vtom ho kapitán prudce přerušil:</p>
			<p class="MLP-text">„Kolik že se jich přihlásilo?“</p>
			<p class="MLP-text">„Dva, soudruhu kapitáne.“</p>
			<p class="MLP-text">„Tak! To je krásný!“ pravil velitel pomalu a&#160;tónem trpce zklamané důvěry. Obrátil se k&#160;nadporučíkovi. „Tomuhle se říká politická práce! Tomuhle se říká politická práce! Prapor vo dvě stě padesáti lidech a&#160;na Fučíkový odznak se přihlásí dva muži! To je moc krásný vysvědčení pro vaši práci, soudruhu nadporučíku!“</p>
			<p class="MLP-text">Nadporučík se nadýchl, ale jenom zas vydechl. Poručík Prouza prožíval v&#160;duchu skon dalšího ideálu. Důstojník kárá důstojníka v&#160;přítomnosti poddůstojníka základní služby! A&#160;přece řády, tolikrát citované majorem Kondráčem, mluví jasně: Veškeré ústní důtky udělované důstojníkům musí být udělovány v&#160;nepřítomnosti mužstva a&#160;poddůstojníků. Život dole u&#160;útvaru má zřejmě ještě mnoho nedostatků, pomyslel si hořce mladý důstojník.</p>
			<p class="MLP-text"><span>„To je krásný!“ pokračoval velitel. „Při namátkový kontrole zjistím, že ani jeden příslušník, soudruhu nadporučíku, neumí ministry. Zjistím, že příslušníci neznají hlavní město Bulharska, soudruhu, a&#160;nevědí, kdy byla Říjnová revoluce. </span><span class="MLP-znak-kurziva-11b">Velká</span><span> říjnová revoluce! A&#160;hlášení o&#160;masové činnosti za srpen dodnes nemáte hotový, a&#160;máme konec září! Agitátoři čet nejsou pravidelně instruktážováni, nejsou, soudruhu nadporučíku. Ranní desetiminutovky se dělají jen formálně. Nástěnný noviny zejou prázdnotou. Tak, soudruhu nadporučíku, zejou prázdnotou. A&#160;ke zkouškám z&#160;Fučíkova odznaku se vám přihlásí dva lidi!“</span></p>
			<p class="MLP-text">„Soudruhu kapitáne&#160;–“ pokusil se nadporučík.</p>
			<p class="MLP-text">„Dva lidi, soudruhu nadporučíku,“ přerušil ho tvrdě Matka. „A&#160;co teď chcete dělat? Co chcete dělat? Tak!“</p>
			<p class="MLP-text">„Soudruhu kapitáne&#160;– půjdu dolů k&#160;rotám&#160;– a&#160;– protože vím, že na poddůstojníky se nemůžu spolehnout&#160;– provedu&#160;– rozjedu&#160;– s&#160;poručíkem Hospodinem&#160;– osobní agitaci&#160;–“</p>
			<p class="MLP-text">„To brzo! To brzo rozjedete osobní agitaci, soudruhu nadporučíku,“ pravil kapitán trpce, a&#160;Růžičkovi bylo houby platné, že se alespoň část viny pokusil svalit na rotného. „Před měsícem, před dvěma měsícema, před půl rokem jste ji měl rozjet. A&#160;nespoléhat na poddůstojníky, tak. Nespoléhat. Poddůstojníci, když nemaj podklad v&#160;plný podpoře důstojníků a&#160;nakonec hlavně politický skupiny, nezmůžou sami nic! Tak! Nic! A&#160;mimoto, poddůstojníci maj veliký povinnosti u&#160;výcviku ve zvládnutí bojový techniky, kdežto vy, soudruhu nadporučíku, máte jenom jednu povinnost&#160;– starat se o&#160;politickej růst mužstva, tak, o&#160;politickej růst, soudruhu nadporučíku!“</p>
			<p class="MLP-text">„Soudruhu kapitáne&#160;– když my máme naši práci ztěžovanou shora. Od rána do večera děláme výkazy, hlášení&#160;– dolů k&#160;rotám se ani nedostanem.“</p>
			<p class="MLP-text">„A&#160;to je vaše chyba. Na lejstra se máte vysrat, soudruhu nadporučíku. Vaší první povinností je voják a&#160;jeho politickej růst, tak, jeho politickej růst,“ prohlásil kapitán. Užíval občas sprostých slov, neboť byl důstojníkem z&#160;lidu. Částečně chtěl, aby to na něm bylo vidět, a&#160;částečně to byla síla zvyku. „A&#160;s&#160;těma zkouškama to uděláme jinak,“ pravil. „Teď není čas na osobní agitaci. Rozjedeme to po velitelský stránce, tak.“ Otočil se a&#160;dynamicky vypochodoval z&#160;politického oddělení. Tři důstojníci a&#160;rotný se zařadili za něho. Písaři a&#160;důstojníci v&#160;kancelářích hbitě vstávali. Služba u&#160;vchodu předpisově zasalutovala. Kráčeli pevně kolem budovy za kapitánovou zadnicí v&#160;těsných rajtkách a&#160;vpochodovali do chodby. Ještě než se tam dostal, jako poslední, rotný, zaznělo odtamtud nelidské zařvání služby „Pazor!“, potom prudké cvakání podpadků, pochodujících parádešritem, a&#160;nakonec hlasitě hulákané hlášení, pronášené se zupáckou rutinou starého mazáka:</p>
			<p class="MLP-text">„Soudruhu kapitáne, po dobu mé služby u&#160;Sedmého tankového praporu se nic zvláštního nestalo. Setnina se nachází v&#160;přípravě na polední odpočinek. Dozorčí setniny četař Fürbach!“ A&#160;pak zajíkavý hlas pomocníka dozorčího setniny, vojína prvního ročníku:</p>
			<p class="MLP-text">„Pomocník dozorčí setniny, vojín Kadavý!“</p>
			<p class="MLP-text">„Velte pohov!“ pravil kapitán a&#160;vboural se do ložnice první roty. „Vztyk!“ zařval tam sám osobně, na postelích se zahemžilo a&#160;za okamžik stály v&#160;uličce dvě řady vojáků v&#160;košilích a&#160;v&#160;trenýrkách, ale většinou v&#160;kalhotách, a&#160;dokonce obuti.</p>
			<p class="MLP-text">„Kdo je v&#160;trenýrkách, vystoupí!“ zavelel kapitán. Asi deset mužů udělalo krok vpřed. Matka jim dal rozkaz:</p>
			<p class="MLP-text">„Zalehnout k&#160;polednímu odpočinku!“</p>
			<p class="MLP-text">Uposlechli bez váhání. Potom kapitán velel dál:</p>
			<p class="MLP-text">„Ostatní pozor! Za tři minuty vyvolá služba nástup kandidátů ef ó před budovu. Všichni, kdo tak špatně znají řády, že provádějí polední odpočinek oblečený, nastoupí na zkoušky ef ó! Já vám proženu šunky! Na povel rotného Smiřického odejdete na pé ó. Četař Mácha jako politický pracovník ručí za to, že všichni lajdáci, který neznaj řády, budou nastoupený k&#160;provedení zkoušek!“</p>
			<p class="MLP-text">Matka se otočil a&#160;vypochodoval i&#160;se svým průvodem z&#160;ložnice. Rotný zůstal uvnitř. Vojáci v&#160;bagančatech, předurčení svým velitelem k&#160;získání chlouby každého mladého muže, se jali sprostě nadávat.</p>
			<p class="MLP-hvezdicky">* * *</p>
			<p class="MLP-text-bez1radku">Za čtvrt hodiny nato tísnil se už útvar v&#160;síle asi třiceti mužů co nejdále od stolu zkušební komise v&#160;místnosti politického oddělení. Seděli v&#160;chumlu, tělo na tělo, zády přimáčknuti ke dvěma skříním, které přepažovaly místnost a&#160;mezi nimiž vedla jen úzká štěrbina do temného pozadí sálu, kde prach pokrýval stohy dávných hlášení a&#160;také několika vyjedených a&#160;zapáchajících plechovek od konzerv. Před nimi se táhly řady neobsazených židlí, vyplňující prázdnou místnost a&#160;zakončené osamoceným vojínem Poslušným, jenž dřepěl těsně před komisí a&#160;pokoušel se ještě doplnit vědomosti z&#160;taháku umístěného v&#160;bagančeti. Komise v&#160;čele s&#160;poručíkem Prouzou seděla za dlouhým stolem pod portréty státníků a&#160;Růžička s&#160;Hospodinem se ve funkci pozorovatelů skromně umístili za psací stoly u&#160;okna.</p>
			<p class="MLP-text">Poručík Prouza hleděl mlčky na ten zvláštní projev ostychu a&#160;jeho daimonion<span class="char-style-override-2"><a id="footnote-10775-4-backlink" class="footnote-link" href="#footnote-10775-4">4</a></span> mu našeptávalo: Je třeba přemoci nedůvěru, kterou k&#160;vám soudruzi někdy cítí. Mnohdy se vojáci i&#160;stydí přiznat se k&#160;zájmu o&#160;literaturu, protože se obávají posměchu ostatních. Je třeba vhodným jednáním získat si jejich důvěru. Vstal, rozhodnut, že si je získá.</p>
			<p class="MLP-text">„Tak jen dopředu, soudruzi,“ řekl vesele. „Místa je tu dost, já vás nesním.“</p>
			<p class="MLP-text">Horda u&#160;skříní se však nepohnula. Mezi důstojníkem a&#160;mužstvem zel nadále ten prázdný prostor jako propast. Před poručíkem dřepěl osamělý, absurdní vojín Poslušný, vzorný vojín se svazáckým odznakem na kapse uniformy. Nedůvěřují si. Potřebují sebedůvěru. Poručík Prouza znovu zaplál.</p>
			<p class="MLP-text">„Soudruzi, posuňte se blíž! Netlačte se tam do kouta!“ Chtěl jim říci něco povzbudivého, něco teplého, lidského. Řekl:</p>
			<p class="MLP-text">„Jak říká veliký Stalin, soudruzi: My tak nějak novými formami své práce přebudujeme dosavadní systém výuky na základě soudružské spolupráce mezi učitelem a&#160;žákem. My tu nikdo z&#160;nás nejsme vedeni úsilím někoho tady, jak se někdy říká, koupat. My tu jenom tak budeme přátelsky diskutovat a&#160;debatovat knihy, které by měl každý svazák znát k&#160;svému dalšímu růstu.“</p>
			<p class="MLP-text">Ale ani taková lidskost nepohnula kamennou masou mlčení. Rotný po jeho boku mu přispěl na pomoc. Bohužel, zazdálo se poručíkovi, dosti nevhodně.</p>
			<p class="MLP-text">„Tak kuci, pojďte blíž. To nemá cenu se tam mačkat,“ řekl. „To vám stejně nebude nic platný. Tak neblbněte!“</p>
			<p class="MLP-text">Aby setřel špatný dojem nesprávné agitace, poručík rychle pravil:</p>
			<p class="MLP-text">„Soudruzi! My tady nahoře si třeba sedneme dolů k&#160;vám, abyste se necítili jako u&#160;zkoušky. Sedneme si dolů k&#160;vám a&#160;mezi vás a&#160;budeme tak nějak besedovat, a&#160;nakonec to je smysl Fučíkova odznaku.“</p>
			<p class="MLP-text">Nic. Poručíka se téměř zmocnila malomyslnost, když vtom se rozlétly dveře a&#160;jimi dychtivě vešel rotný z&#160;povolání Šemančák s&#160;židlí. Rozhlédl se po místnosti, aby zjistil nejvyšší přítomnou šarži, postavil židli před sebe a&#160;zazpíval:</p>
			<p class="MLP-text">„Súdruh nadporučík, dovolte mi zaradiť sa!“</p>
			<p class="MLP-text">„Prosím,“ řekl zezadu Růžička.</p>
			<p class="MLP-text">Poručík Prouza se zeptal vlídně:</p>
			<p class="MLP-text">„Jdete skládat ef ó, soudruhu rotný?“</p>
			<p class="MLP-text">„Idem,“ pravil Peňáz a&#160;důvěřivé nadšení, jež zasálalo z&#160;jeho hlasu, znovu povzbudilo poručíka. Rotný postavil zbytečnou židli do kouta, usedl vedle vojína Poslušného a&#160;s&#160;očekáváním se zadíval na komisi.</p>
			<p class="MLP-text">„Tak vidíte, soudruzi,“ řekl Prouza. „Soudruh rotný si taky klidně sedl dopředu. Tak se posuňte blíž, ať můžeme provést zkoušky.“</p>
			<p class="MLP-text">Od okna a&#160;od stolu komise se ozvaly rovněž výzvy k&#160;přesunu. Rotný z&#160;povolání Peňáz se otočil a&#160;pokynul davu:</p>
			<p class="MLP-text">„Poďte, súdruhovia!“ zvolal povzbudivě. „Nestrachujte sa! Tu je miesta dosť! Len poďte! Poďte!“</p>
			<p class="MLP-text">Podmračený hlouček se konečně pohnul. První se od skříní odlepil politruk Mácha; snad ho k&#160;tomu přimělo vědomí povinnosti, dávno zasuté zhoubným vlivem kolektivu. Po něm Mengele, Kobliha, Bamza a&#160;několik dalších. Docela před stolem komise zůstal sice i&#160;nadále osamocený vojín Poslušný a&#160;malý diesel, ale propast, která se tak nepříjemně dotýkala ideálů poručíka Prouzy, se přece jen zaplnila. Vojáci, jak teď seděli roztroušeni po místnosti, každý osamělý, nevypadali už, zdálo se poručíkovi, přes svoje nevyčištěné boty, olejem pokapané uniformy, přes povolené opasky a&#160;polozarostlé tváře tak nepřístupně, jako když stáli namačkáni v&#160;koutě. Ano. Jsou to mladí lidé a&#160;soudruzi ze štábu se jim zřejmě nedovedli dost přiblížit, dost je podchytit, usoudil. A&#160;příjemně ho prostoupil mesiášský pocit, že dnešní zkoušky se stanou předělem v&#160;životě Sedmého tankového praporu. Vypjal prsa, rozhlédl se nadšenýma očima po shromáždění, a&#160;zahájil ten historický zvrat slovy:</p>
			<p class="MLP-text">„Soudruzi! Sešli jsme se, abychom provedli tak nějak prověrku, jak jsme splnili svůj závazek, který jsme si dali za dosažení hrdého titulu nositele odznaku Julia Fučíka, který nás všechny vždycky a&#160;stále znovu a&#160;znovu tak nějak nabádal, a&#160;jak to nakonec řekl soudruh Lenin: Učit se, učit se!“, odmlčel se, pak si ještě na něco vzpomněl a&#160;dodal: „Učit se!“ a&#160;měl pocit, že jim to řekl dobře, ale že tomu ještě cosi chybí. Proto pokračoval:</p>
			<p class="MLP-text">„Musíme se učit, a&#160;hodně učit, musíme, jak řekl, ve všem dohnat a&#160;předehnat kapitalistické mocipány, a&#160;proto, soudruzi, abychom po vzoru slavných panfirovců, po vzoru Olega Koševého a&#160;Pavlíka Morozova, po vzoru Matrosova, mladogvardějců a&#160;Zoji Komsomoloděmjanskaje, abychom dovedli porazit a&#160;rozdrtit nepřítele naší vlasti a&#160;lidově demokratického zřízení, abychom tak nějak dovedli&#160;– uměli&#160;– znali, co nás učí náš lid a&#160;jeho veliký vůdce a&#160;učitel, generalissimus Josef Vissarionovič Stalin&#160;– a&#160;soudruh Malenkov&#160;–, a&#160;abychom nakonec dobře splnili úkoly naší bojové a&#160;politické přípravy na sklonku výcvikového roku tisíc devět set padesát tři. Tak, soudruzi!“ řekl. „Tak abychom začli, vezmeme si nejprve, abychom si tak nějak lépe rozproudili diskusi, třeba něco z&#160;výběrových knih. Souhlasíte, soudruzi?“ Otočil se na komisi s&#160;nejasným dojmem, že úvodní projev mu nevyzněl tak, jak měl. Komise přikývla.</p>
			<p class="MLP-text">„Tak třeba, soudruzi,“ nadýchl se, „začněme třeba knihou, kterou jste jistě všichni četli a&#160;nakonec jste ji třeba i&#160;viděli v&#160;biografu. Daleko od Moskvy. Kdo z&#160;vás ji nečetl, soudruzi?“</p>
			<p class="MLP-text">Zahájil promyšleně trikem, patřícím k&#160;pedagogické výzbroji, jíž ho opatřil nezapomenutelný major Kondráč. Víme ze zkušenosti, říkával ten znamenitý učitel, že vojáci, když se jich ptáme, kdo z&#160;nich to či ono zná, četl, viděl nebo slyšel, mnohdy mlčí, a&#160;když se jich zeptáme, kdo to nezná, nečetl, neviděl a&#160;tak dále, mlčí také. Jenže v&#160;tomto druhém případě máme tak nějak odrazový můstek k&#160;dalším otázkám. Můžeme je pak přímo vybídnout: Tak nám to tedy řekněte vy, soudruhu, a&#160;konkrétně ukázat na soudruha…</p>
			<p class="MLP-text">„Tak nám o&#160;tom povězte&#160;–“ rozhlédl se poručík Prouza po chvilce, kterou dal vojákům na rozmyšlenou a&#160;kterou oni vyplnili temným mlčením, „jen tak svými slovy, jak se na to pamatujete, třeba&#160;–“ prohledával očima tváře před sebou. Některé zůstaly tupé a&#160;zamračené, jiné se svraštěly do názorného výrazu vzpomínání nebo, aby dosáhly téhož efektu, pozdvihly oči ke stropu. Tři nebo čtyři kandidáti byli náhle postiženi nutností důkladně, hlasitě, soustředěně a&#160;velmi protahovaně se vysmrkat. Poručíkův pohled padl na spokojeného diesla v&#160;první řadě. Což zkusit to s&#160;ním? Usmíval se na něho důvěřivýma očima, nesmírně nadšen vyhlídkou na snadné získání odznaku. Jenže poručík si jeho optimistický vzhled vyložil jinak. Je to poddůstojník z&#160;povolání, dodá ostatním odvahy. Jistě se řádně připravil.</p>
			<p class="MLP-text">„Nu, tak nám řekněte, co si o&#160;tom pamatujete, třeba vy, soudruhu rotný,“ pravil a&#160;vlídně se usmál na Peňáze. Rotný reagoval poněkud jinak, než si mladý důstojník představoval. Očividně se vyděsil, zbledl a&#160;započal rychle drmolit podivným, téměř neartikulovaným jazykem:</p>
			<p class="MLP-text">„Ďaleko do Moskvy&#160;– to je vraj taká&#160;– taký&#160;– ako sa hovoří&#160;– taká&#160;– je to iba&#160;– také kniha&#160;– čo sa v&#160;nej&#160;– čo teda oni&#160;– v&#160;tej knihe&#160;– ako on&#160;– ten spisovateľ&#160;– nám v&#160;tej knihe&#160;– nám vraj&#160;– iba napísal&#160;– ako oni&#160;– ono&#160;– ako to bolo&#160;– všetko vraj&#160;– čo sa tam dialo&#160;– vtedy&#160;– že vraj to bolo&#160;– Ďaleko od Moskvy&#160;– že veľmi ďaleko od Moskvy&#160;– a&#160;on nám tam napísal&#160;– ako tí&#160;– vtedy&#160;– tam&#160;– iba&#160;– oni boli&#160;– vraj že tam oni oné&#160;– pracovali, pravda?&#160;– ako oni dobré&#160;– naozaj nie veľmi dobré&#160;– Ďaleko od Moskvy&#160;– tí ludia&#160;– dlho tam pracovali&#160;– vraj nie všetci dobré pracovali&#160;– len tí&#160;– oni&#160;– nie veľa&#160;– no potom oni&#160;– že vraj počuli, že je třeba&#160;– lebo že teraz už všetci pře seba&#160;– pracujú&#160;– vtedy oni&#160;– tam v&#160;tých&#160;– v&#160;tých krajinách&#160;– krajinách&#160;– ďaleko od hlavného mesta Sovietskeho sväzu&#160;– že už niet kapitalistov&#160;– ktorí&#160;– čo by&#160;– akosi&#160;– tých robotníkov vykorisťovali&#160;– a&#160;takže musia&#160;– vraj&#160;– dosiahnuť&#160;– iba lepšie&#160;– ako sa to volá&#160;– tých&#160;– tie&#160;– tie&#160;– normy&#160;– lebo čo oni dorobia, to že teda patří ľudu&#160;– a&#160;tu oni napokon&#160;– nielen čoby&#160;– oni vraj&#160;– aj zlepšovacie návrhy&#160;– aj tie&#160;– tieto&#160;– že vraj socialistické záväzky si dali&#160;– lebo tam v&#160;tých krajinách&#160;– nie len&#160;– neboli ludia takí uvědomělí&#160;– lebo že vraj farári im povedali&#160;– že všetci prídu do pekla&#160;– ak budú pracovať&#160;– a&#160;vtedy aj kulaci&#160;– aj diverzanti&#160;– veru&#160;– do tých&#160;– tých&#160;– do tých krajin&#160;– tam daleko od Moskvy, hlavného města Sväzu sovietskych socialistických republík&#160;–“</p>
			<p class="MLP-text">Poručík Prouza se konečně probral z&#160;ohromení. Věděl, že vojáci neoplývají rétorským nadáním jako on, ale takovýto nedostatek vyjadřovacích schopností&#160;– a&#160;navíc měl dojem, že rotný knihu ani příliš nezná. Přece o&#160;farářích&#160;– to tam snad ani nebylo. Nebo&#160;– poručíka zamrazilo, neboť si uvědomil, že i&#160;on obsah knihy poněkud pozapomněl.</p>
			<p class="MLP-text">„Počkejte, soudruhu rotný,“ řekl spěšně. „Bude lépe, když se tak nějak zaměříte víc na děj románu. Jestlipak si tak nějak vzpomínáte, jak se jmenoval ten hlavní hrdina&#160;– no?“</p>
			<p class="MLP-text">Rotný lapl po vzduchu.</p>
			<p class="MLP-text">„Vraj!“ vykřikl zoufale. „Že vraj to&#160;– to bol&#160;– ako sa vraví&#160;– on získal tých ľudí&#160;– aby dobře&#160;– tak akosi&#160;– nuž ten&#160;–“ Propadl panice a&#160;zděšeně těkal očima po tvářích komise, která ho zradila, neboť nedodržela nepsanou úmluvu, že bude-li se on obtěžovat ke zkoušce, budou se oni obtěžovat vykonat ji za něj&#160;– a&#160;tu si všiml úst rotného Smiřického. Snažila se vytvořit optickou podobu nějakého zvuku.</p>
			<p class="MLP-text">„Ten&#160;–“ zaúpěl a&#160;zoufale se pokoušel chopit se nabízeného stébla. „Ten&#160;– B&#160;– B&#160;– Bo&#160;– Bohumíl!“</p>
			<p class="MLP-text">„Batmanov,“ pravil zklamaně Prouza.</p>
			<p class="MLP-text">„Nuž veď ten!“ přisvědčil Peňáz.</p>
			<p class="MLP-text">„A&#160;kde se odehrává&#160;– mohl byste, soudruhu rotný, upřesnit tak nějak, kde se ten román odehrává?“</p>
			<p class="MLP-text">„Vraj!“ vykřikl znovu dieslák, jako by volal o&#160;pomoc. Jenomže rotný tohle sám nevěděl. Stáhl ústa do půlobloučku, v&#160;základní mimice znamenající průser, a&#160;za zády předsedy komise rezignovaně pokrčil rameny. „Vraj!“ opakoval Peňáz a&#160;znělo to téměř bolestně. „Nuž v&#160;tej&#160;– len v&#160;tej&#160;– ďalekej, ďalekej zemi&#160;– v&#160;tej krajině&#160;– daleko od Moskvy&#160;– daleko od hlavného města Sväzu sovietskych&#160;–“</p>
			<p class="MLP-text">Poručík Prouza se vzdal.</p>
			<p class="MLP-text">„Může někdo upřesnit soudruha rotného?“ přerušil diesla a&#160;rozhlédl se po roztroušeném shromáždění mladých mužů.</p>
			<p class="MLP-text">K&#160;upřesnění se neměli.</p>
			<p class="MLP-text">„Nikdo?“ zeptal se poručík zklamaně a&#160;spočinul pohledem na četaři Máchovi, který si prve čistil nos. Když se Peňáz dal do řeči, Mácha přestal, ale jakmile se diesel rozžvanil a&#160;stávalo se zřejmým, že mu dojde dech, vytáhl kapesník znova a&#160;používal jej tak dlouho, až už nebylo dobře možné operaci prodlužovat. A&#160;sotva jej strčil do kapsy, stal se obětí předsedy komise.</p>
			<p class="MLP-text">„Třeba vy, soudruhu četaři. Nechtěl byste upřesnit soudruha rotného?“</p>
			<p class="MLP-text">„Ano,“ řekl Mácha smutně. „Román se odehrává&#160;– v&#160;–“ úporně přemýšlel, pak se rozhodl. „V&#160;poušti Kyzylkum.“</p>
			<p class="MLP-text">„To,“ usmál se poručík Prouza nervózně, „to jste si asi, soudruhu četaři, spletl se stavbami komunismu. Ale Daleko od Moskvy&#160;– se přece odehrává na Sibiři.“</p>
			<p class="MLP-text">„No bodeť!“ zvolal četař Mácha. „Já to věděl. Mně se to jenom nějak&#160;– a&#160;Batmanov tam organizuje&#160;–“</p>
			<p class="MLP-text">„Správně! Ano?“ ozval se poručík v&#160;očekávání.</p>
			<p class="MLP-text">„Batmanov tam organizuje práci. Podle nových metod,“ pokračoval zkoušený už s&#160;jistotou. „Dělníci tam pracujou podle starých metod, ale Batmanov je nakonec přesvědčí, že je výhodnější pracovat podle nových metod. Mezi dělnícima jsou některý neuvědomělý, který se brání těm novým metodám, poač si myslej, že se při nich víc nadřou, ale von jim ukáže, že když si správně zorganizujou práci, tak že se nenadřou. A&#160;to jim pak umožní, že splněj jejich úkol&#160;– a&#160;překročej plán&#160;– a&#160;–“</p>
			<p class="MLP-text">„Dobře!“ pravil Prouza. Soudruhům, jak říkával major Kondráč, je třeba jen pomoci, a&#160;půjde to. „Takže zkrátí stavbu&#160;– jak ji zkrátí&#160;– pamatujete se?“</p>
			<p class="MLP-text">Doufal, že ten sčetlý četař se pamatuje, protože si uvědomil, že sám se nepamatuje. Ani, to je ale hrozné, o&#160;jakou stavbu tam šlo. A&#160;četař ho svým řešením vzniklého problému nezklamal:</p>
			<p class="MLP-text">„Zkrátí ji tak, že to měli dokončit podle těch starejch metod, jak to měli naplánovaný, jenže těma novejma metodama a&#160;rozvíjením údernickýho hnutí to zkrátěj tak, že můžou začít mnohem dřív provoz, kterej měli začít podle těch starejch metod, co podle nich udělali ten plán, až mnohem pozdějc –“</p>
			<p class="MLP-text">„Správně! A&#160;jestlipak nám můžete říct, jaký význam to mělo tehdy pro Sovětský svaz, když oni nakonec zkrátili stavbu proti plánu o&#160;tak dlouho. Třeba vy, soudruhu desátníku!“</p>
			<p class="MLP-text">Vstal vojín Mengele. Po chvilce prohlásil:</p>
			<p class="MLP-text">„No&#160;– velkej.“</p>
			<p class="MLP-text">„Jistě. Ale co se tím tak nějak umožnilo?“</p>
			<p class="MLP-text">„Umožnilo se tím,“ Mengele váhal, „že mohli zvýšit produktivitu&#160;–“</p>
			<p class="MLP-text">„Ano, to je ono! Že mohli nakonec zvýšit produktivitu práce a&#160;zpevnit normy při plnění plánu. No tak vidíte, soudruzi, není to nic těžkého. Jen se nebojte literatury! A&#160;teď kdo by nám mohl tak nějak říct, jaké jste si z&#160;toho románu vzali zkušenosti pro zlepšení vaší další práce, soudruzi?“ Už se ani nezdržoval zjišťováním, kdo se hlásí&#160;– nehlásil se nikdo&#160;–, a&#160;vyzval, povzbuzen dosavadními úspěchy, rotného Soudka.</p>
			<p class="MLP-text">„Třeba vy, soudruhu rotný!“</p>
			<p class="MLP-text">Hanák pohodil hlavou. „No tož,“ řekl, „vzali zme si z&#160;teho, že máme pracovat podle nových metód&#160;– že si máme práci líp rozdělit&#160;– a&#160;mít pořádek na pracovišti&#160;– a&#160;jaksi&#160;– využívat těch zkušenosti soudruhů ze Sovětského svazu&#160;–“</p>
			<p class="MLP-text">„Správně jste to řekl, soudruhu rotný!“ Poručík zajásal. „To jste řekl velmi správně! Využívat, soudruzi, zkušeností Sovětského svazu, zkušeností Rudé armády. Ve vaší práci, v&#160;garážích, na cvičišti, všude, soudruzi. Učit se, učit se ze sovětské literatury, z&#160;takových knih, jako je Daleko od Moskvy, vidíte, co všechno v&#160;takové knize je, a&#160;jak řekl Gorký: Za vším hledej knihu!&#160;– Tak vidíte. A&#160;vy jste měl, soudruhu rotný, strach, že nebudete umět odpovídat na otázky z&#160;literatury.“</p>
			<p class="MLP-text">„No tož&#160;–“ ozval se Soudek.</p>
			<p class="MLP-text">„Jen chtít, soudruzi! Odvahu! Jen to vzít po vojensku. Vždyť vy vědomosti máte, tak se nebát je nakonec uplatnit!“ rozhovořil se poručík a&#160;nepoznal, že mužstvo očekává další otázku s&#160;hrůzou. „A&#160;tak si třeba vezmem zas něco z&#160;povinné části. Tu znáte líp, o&#160;té spíš budete diskutovat. Kdo nám něco poví, jen tak svými slovy, o&#160;té knížce, která nám svazákům musí být obzvláště tak nějak blízká, protože nám líčí opravdové hrdinství, a&#160;nakonec jak máme bojovat proti našemu třídnímu nepříteli, který nám, soudruzi, náš boj neustále zostřuje. Jistě už víte, kterou knížku myslím.“</p>
			<p class="MLP-text">Poručík provedl další, bohužel opět bezvýslednou přehlídku tváří. Před nimi se opět zelenaly erární kapesníky, pohledy znovu vylétly ke stropu, čela se myslitelsky zakabonila.</p>
			<p class="MLP-text">„No, soudruzi. Tak já vám pomůžu. Napsal to jeden z&#160;našich největších&#160;– největších Čechů&#160;– a&#160;hrdinů&#160;– no?“</p>
			<p class="MLP-text">Četař Mácha, který tentokrát nepoužil kapesníku, nýbrž se uchýlil za myslitelský výraz, zdvihl najednou rozhodně ruku. Konečně! Soudruzi se osmělí, diskuse se rozpřede, zatetelila se poručíkovi duše radostí, a&#160;on pravil vlídně:</p>
			<p class="MLP-text">„Ano, soudruhu četaři?“</p>
			<p class="MLP-text">„Klement Gottwald mládeži!“ vyrazil rychle četař.</p>
			<p class="MLP-text">„A&#160;– ano. To je správná připomínka,“ řekl poručík. „To je také velmi podnětná kniha pro zlepšování naší svazácké práce. Ale&#160;– já jsem nakonec myslel tak nějak jinou knihu&#160;– no, jestlipak na to přijdete, soudruhu četaři. Klement Gottwald mládeži je také taková podobná kniha, ale tahle je jaksi, zvláště pro svazáky a&#160;pro kandidáty ef ó&#160;– napsal ji sám ten soudruh, po kterém se tak nějak nakonec přímo náš odznak&#160;–“</p>
			<p class="MLP-text">„Reportáž písaná na oprátke!“ vykřikl neočekávaně diesel Peňáz a&#160;hned se ulekl. V&#160;poručíkovi se však už probudilo nadšení, a&#160;proto neprozřetelně roťáka vyzval:</p>
			<p class="MLP-text">„Ano, tu knihu jsem myslel, soudruhu. Nu, copak byste nám o&#160;ní řekl?“ Usmál se na Peňáze a&#160;rychle dodal: „Jen tak nějak stručně, svými slovy!“</p>
			<p class="MLP-text">Ale už bylo pozdě. Znovu ho omráčil příval ne zcela artikulovaných zvuků:</p>
			<p class="MLP-text">„To je tiež&#160;– kniha&#160;– Reportáž písaná na oprátke&#160;– od Júliusa Fučíka&#160;– ktorý bol&#160;– keď on&#160;– vraj&#160;– že bol zavretý&#160;– vtedy keď on“</p>
			<p class="MLP-text">„Jen pomalu, soudruhu rotný,“ pokusil se Prouza zachránit, co se dalo. „Předem si tak nějak rozmyslete, co chcete říct. A&#160;nejdřív nám třeba řekněte, kdo to byl Julius Fučík.“</p>
			<p class="MLP-text">„Julius Fučík,“ pištěl pronikavě Peňáz, „bol&#160;– bol&#160;– bol&#160;– on bol&#160;– bol to&#160;– akýsi&#160;– komunistický spisovateľ –“</p>
			<p class="MLP-text">„Správně,“ řekl Prouza. „Ale Julek byl přece ještě víc než nakonec jenom spisovatel.“</p>
			<p class="MLP-text">„Hej&#160;– on bol&#160;– bol&#160;– aj&#160;– bol to&#160;– národný hrdina!“</p>
			<p class="MLP-text">„Správně!“ Prouza si po té definici oddychl. „A&#160;tak nám tedy, soudruhu rotný, řekněte, jen tak pomalu a&#160;svými slovy, co jste si tak nějak zapamatoval z&#160;Julkovy reportáže?“</p>
			<p class="MLP-text">„Reportáž písaná na oprátke nám vraví&#160;– nám hovorí&#160;– o&#160;pomeroch, aké boli, keď Nemci&#160;– boli u&#160;nás. Lebo ju napísal ten náš národný hrdina&#160;– ten Július Fučík&#160;– ktorý vraj&#160;– že bol pre tú knihu&#160;– že bol&#160;–“ Peňáz nejistě pohlédl na předsedu komise.</p>
			<p class="MLP-text">„Nu?“</p>
			<p class="MLP-text">„Bol pre tú knihu&#160;– Reportáž písaná na oprátke&#160;– iba&#160;– od Nemcov&#160;– perzekvovaný&#160;–“</p>
			<p class="MLP-text">„Ale&#160;–“</p>
			<p class="MLP-text">„Bol zavretý&#160;– v&#160;nemeckom koncentračnom tábore&#160;– v&#160;Buchenwalde&#160;–“</p>
			<p class="MLP-text">Přerušení přišlo dřív, než mohl poručík diesla opravit, a&#160;to ze strany, odkud je nikdo nečekal.</p>
			<p class="MLP-text">„To neni pravda,“ ozval se uraženě vojín Bamza. „Von seděl na Pangráci. Jako muj brácha.“</p>
			<p class="MLP-text">„Správně. Julek byl vězněn na Pankráci v&#160;Praze,“ chytil se poručík nového zdroje informací, navíc zřejmě z&#160;rodiny zúčastněné na domácím odboji. „A&#160;proč byl vězněn, soudruhu vojíne, můžete nám říct?“</p>
			<p class="MLP-text">„Ponivač byl ilegálně činej proti Němcum.“</p>
			<p class="MLP-text">„A&#160;– jen tak pro zajímavost&#160;– váš bratr byl také ilegálně činný proti německým okupantům?“</p>
			<p class="MLP-text">Vojín se zarazil.</p>
			<p class="MLP-text">„No&#160;– to ne&#160;– von byl tehdy eště nezletilej. Von sedí teď. Von –“</p>
			<p class="MLP-text">„No, a&#160;kdybyste mohl, soudruhu vojíne,“ řekl rychle poručík Prouza, „tak nějak svými slovy nám říct&#160;– co jste si nakonec zapamatoval z&#160;té knížky?“</p>
			<p class="MLP-text">Bamza, zamračený, jako by Fučíkovu činnost rozhodně odsuzoval, pustil se do výkladu:</p>
			<p class="MLP-text">„V&#160;tý knize nám líčej, jak byl Fučík ilegálně činej a&#160;Němci ho zavřeli a&#160;pak po ňom chtěli, aby jim řek ty, co byli ilegálně činý s&#160;nim. Tak ho vyvezli na Hradčany a&#160;ukázali mu Prahu a&#160;celý vokolí a&#160;pak mu řekli, že to všechno mu daj, že ho jako udělaj nějakým vládcem nebo co, až vyhrajou, dyž jim to řekne. Jenže von to neřek, ale řek jim, že&#160;– že&#160;–“ Bamza se ještě víc zamračil, „kurva, sou to takový známý slova, měli sme to na školení, řek jim –“</p>
			<p class="MLP-text">Prouzu sice bodl výraz, který rozhodně nepatřil do slovníku kandidátů FO, ba který vůbec nepatřil do úst lidově demokratického nového vojáka (kárejte soudruhy za používání sprostých slov, ukazujte jim, že to jsou přežitky minulosti, že chceme vychovat vojáka nového, vojáka socialistického, bez zlozvyků kapitalistické armády, k&#160;nimž patří i&#160;klení a&#160;užívání sprostých slov, pravilo daimonion), ale pak spolkl, co chtěl poznamenat, a&#160;pravil:</p>
			<p class="MLP-text">„Myslíte asi ty slova, soudruhu vojíne, která se nám, svazákům, stala heslem, že ano? Co jimi Julek nakonec uzavírá tu reportáž?“</p>
			<p class="MLP-text">„Jo ty,“ řekl Bamza a&#160;oči mu zasvítily černým světlem nejsmolnější noci. Jako blesk jimi prolétl paprsek osvícení.</p>
			<p class="MLP-text">„Už vím!“ zvolal: „Řek jim: Přislibujte si mně, vyhrožujte si mně, přece zrádcem nebudu!“</p>
			<p class="MLP-text">Prouza nebyl schopen slova, ale v&#160;tu chvíli se začalo splňovat jeho přání, aby se soudruzi zapojili do diskuse. Ruku zdvihl rotný Soudek, jenž před chvílí tak výstižně rozebral román <span class="MLP-znak-kurziva-11b">Daleko od Moskvy</span>, a&#160;sykl jako ve škole:</p>
			<p class="MLP-text">„Sim!“</p>
			<p class="MLP-text">Prouza jen kývl hlavou.</p>
			<p class="MLP-text">„To tak néni!“ pravil rotný. „To neřek Fučík, to povídal Jan Hus, že.“</p>
			<p class="MLP-text">„Ano,“ zachroptěl Prouza. „To jste se, soudruhu vojíne, tak nějak zmýlil. Julek řekl něco podobného, ale jinak. On tak nějak, nakonec, těmi slovy vyzývá všechny lidi&#160;– takovou plamennou výzvu. No, jestlipak si vzpomenete. To přece musí každý svazák vědět. No&#160;– lidé, soudruhu rotný&#160;– lidé –“</p>
			<p class="MLP-text">„Lidé, pozor!“</p>
			<p class="MLP-text">„Lidé, bděte,“ vzdychl znechuceně poručík Prouza. „Ale soudruzi, tohle byste přece znát měli.“</p>
			<p class="MLP-text">„Tož my to známe,“ řekl Soudek. „Enem sem si nemohl jaksi zpomenót.“</p>
			<p class="MLP-text">„To má být, soudruzi, takovým nějakým heslem každého svazáka,“ pronesl poručík zlomeným hlasem a&#160;pak vykonal ještě jeden nadlidský pokus: „Přece snad čtete aspoň náš vojenský tisk. Tak snad by nám mohl některý soudruh povědět, čím je soudruh Fučík pro nás pro vojáky tak nějak důležitý. V&#160;čem si můžeme z&#160;jeho práce tak nějak přímo brát příklad pro naši další práci v&#160;bojové a&#160;politické přípravě?“</p>
			<p class="MLP-text">Nastalo mlčení. Po chvíli Prouza pravil:</p>
			<p class="MLP-text">„Psali o&#160;tom v&#160;posledním čísle <span class="char-style-override-1" xml:lang="ar-SA">Československého vojáka</span>.“</p>
			<p class="MLP-text">„A&#160;jó!“ vykřikl politický pracovník četař Mácha. „To bylo vo tom: Julius Fučík&#160;– voják!“</p>
			<p class="MLP-text">„Ano. A&#160;můžete nám o&#160;tom něco říct? Čemu nás učí Julek v&#160;tom článku?“</p>
			<p class="MLP-text">Mácha se zamyslil.</p>
			<p class="MLP-text">„Fučík,“ spustil rozvážně, „Fučík sloužil na vojně za první předmnichovský buržoazní kapitalistický republiky a&#160;rozvíjel tam mezi soudruhama ilegální politickou práci.“</p>
			<p class="MLP-text">Prouza kývl. Četaře to povzbudilo.</p>
			<p class="MLP-text">„Von nám, politickejm pracovníkům, v&#160;tom může bejt vlastně vzorem, jak pracovat se soudruhama.“</p>
			<p class="MLP-text">Znovu tázavě pohlédl na Prouzu a&#160;poručík kývl a&#160;řekl:</p>
			<p class="MLP-text">„Správně.“</p>
			<p class="MLP-text">„Von,“ pokračoval osmělený politruk, „byl vlastně takovej první politickej agitátor.“</p>
			<p class="MLP-text">„Výborně, soudruhu četaři. Ano, soudruzi,“ pravil poručík. „Julek byl vlastně tak nějak naším prvním agitátorem ještě v&#160;kapitalistické armádě předmnichovské republiky. A&#160;jak byste nám, soudruhu četaři, osvětlil jeho činnost a&#160;v&#160;čem si máme brát vzor z&#160;jeho práce pro naši další práci?“</p>
			<p class="MLP-text">Četař se už docela suverénně ujal slova:</p>
			<p class="MLP-text">„Von Fučík ved soudruhy, jak se maj tvářit, aby si ulehčili vojnu. Von jim říkal, že když jim důstojníci daj třeba rozkaz, aby zpívali, tak že maj zpívat, aby nedostali klencáky, a&#160;nemá to cenu, ponivač si maj radši uchovat sílu pro další boj do civilu. Von je dycky hájil proti důstojníkům a&#160;buzero– jak tomu tenkrát v&#160;kapitalistický buržoazní armádě vojáci říkali&#160;– a&#160;– a&#160;agitoval je a&#160;ved je a&#160;byl za to perzekvovanej a&#160;ani nemoh udělat šarži&#160;–“</p>
			<p class="MLP-text">Konečně poručík Máchu zarazil. Interpretace článku byla jistě věcně správná, i&#160;když přednesená svými slovy, ale četař to všechno říkal s&#160;takovým nadšením, jako by tomu podkládal smysl, z&#160;něhož se mu vytratilo správné hledisko. Tak nějak, ne tak přehledně, to cítil poručík Prouza, a&#160;zmocnila se ho dychtivá touha uplatnit se dialekticky. Neboť tady znalosti byly, jenom je četař nepostavil třídně, a&#160;poručík Prouza, žák velkého majora Kondráče, dovedl postavit třídně i&#160;problémy, o&#160;nichž vlastně nic nevěděl. Koneckonců, zdůrazňoval vždy major zlaté pravidlo nové vědy, není důležité znát spoustu detailů. Důležité je umět se v&#160;nich správně orientovat. Poručík, stejně jako mnozí jeho druzi, uměl se správně orientovat i&#160;bez znalosti jakýchkoli detailů. To vědomí ho uklidnilo a&#160;spustil klidně:</p>
			<p class="MLP-text">„To bylo tenkrát jistě správné, že ano. Ale v&#160;čem, jaksi, si máme tak nějak přímo brát vzor z&#160;Julkovy práce, tak nějak pro naši <span class="MLP-znak-kurziva-11b">dnešní</span> práci, rozumíte, soudruhu četaři?“</p>
			<p class="MLP-text">Mácha se naň podíval ne zrovna chápavě.</p>
			<p class="MLP-text">„V&#160;tom&#160;– v&#160;tom&#160;– jak von dycky hájil prostý vojáky proti důstojníkům&#160;– nebo teda&#160;– jak je školil, že si maj uchovat síly –“</p>
			<p class="MLP-text">Za Prouzou se vztyčil nadporučík Růžička, který dosud vytrvale mlčel. Nyní se rozhodl, že bezradnému nováčkovi pomůže v&#160;zauzlující se situaci.</p>
			<p class="MLP-text">„Počkejte, Mácha,“ pravil a&#160;obrátil se k&#160;poručíkovi. „Soudruh četař má správnou myšlenku, jenom je třeba ho upřesnit. Mácha, jak říkáme, že byla první republika?“</p>
			<p class="MLP-text">Tváří v&#160;tvář svému bezprostřednímu nadřízenému ztratil politruk výmluvnost.</p>
			<p class="MLP-text">„Buržoazně demokratická,“ pravil stručně.</p>
			<p class="MLP-text">„A&#160;jak ještě říkáme?“</p>
			<p class="MLP-text">„Kapitalistická.“</p>
			<p class="MLP-text">„A&#160;jak říkáme, že tam byla vládnoucí třída?“</p>
			<p class="MLP-text">„Kapitalisti.“</p>
			<p class="MLP-text">„A&#160;kdo sloužil v&#160;armádě?“</p>
			<p class="MLP-text">„Lid.“</p>
			<p class="MLP-text">„A&#160;kdo byli důstojníci?“</p>
			<p class="MLP-text">„Kapitalisti.“</p>
			<p class="MLP-text">„Kdežto dnes?“</p>
			<p class="MLP-text">Četařovi konečně svitlo.</p>
			<p class="MLP-text">„Dnes říkáme,“ pravil kvapně, „že důstojníci sou synové dělnické třídy.“</p>
			<p class="MLP-text">„A&#160;v&#160;naší vlasti říkáme, že lid co?“</p>
			<p class="MLP-text">„Vládne.“</p>
			<p class="MLP-text">„A&#160;proto mezi důstojníkem a&#160;mužstvem není co?“</p>
			<p class="MLP-text">„Propast!“ vydechl četař radostně.</p>
			<p class="MLP-text">„Tak,“ pravil Růžička. „A&#160;Fučík tedy agitoval soudruhy správně, nebo nesprávně, aby jen formálně plnili rozkazy?“</p>
			<p class="MLP-text">„Správně.“</p>
			<p class="MLP-text">„Kdežto dnes je také správné agitovat soudruhy, aby neplnili svoje povinnosti, aby se vyhýbali odpovědnosti, aby se nezúčastňovali výcviku, aby výcvik prováděli jen formálně, aby zanedbávali svůj politický růst?“ Nadporučík pronesl tuto otázku takovým hlasem, že skutečně nikdo nemohl zůstat na pochybách o&#160;správné odpovědi. Mácha pravil rozhodně a&#160;s&#160;naprostou jistotou:</p>
			<p class="MLP-text">„Neni!“</p>
			<p class="MLP-text">„A&#160;v&#160;čem tedy říkáme si bereme příklad z&#160;práce Julia Fučíka jako nakonec našeho prvního agitátora?“</p>
			<p class="MLP-text">„Říkáme,“ spustil politruk nadšeně, pak zaváhal, a&#160;nakonec pokračoval zmateně, „říkáme, že si bereme příklad z&#160;něj, jak von&#160;– pracoval&#160;– jak agitoval soudruhy, aby řádně plnili svý povinnosti&#160;– a&#160;byli politicky uvědomělí&#160;– cvičili se v&#160;bojové a&#160;politické pří­pravě –“</p>
			<p class="MLP-text">„Ano, soudruzi,“ uzavřel důstojník, který ho už neposlouchal, a&#160;v&#160;duchu si připravoval několik slavnostních frází na závěr. „Julius Fučík zapaloval soudruhy, zapaloval je nadšením pro socialismus a&#160;pro boj dělnické třídy. Jak to říkal veliký Stalin: Kdo chce zapálit, musí sám hořet. A&#160;Julius Fučík hořel, soudruzi. Hořel a&#160;zapaloval slabší soudruhy. A&#160;i my musíme hořet, soudruzi, a&#160;zapalovat slabší soudruhy k&#160;plnění svých povinností, k&#160;plnění řádů, k&#160;tomu, aby řádně plnili bojovou a&#160;politickou přípravu, aby byli ukáznění, aby věděli, proč jsou na vojně, aby to byli uvědomělí soudruzi. Aby ze všech sil plnili výcvik, jak říkával Kutuzov, protože více potu na cvičišti, méně krve na bojišti!“</p>
			<p class="MLP-text">„Amen,“ uvítal tuto radostnou vyhlídku svobodník dr. Mlejnek, člen komise, který si po celý ten čas zapisoval nejpozoruhodnější poznatky mužstva i&#160;důstojníků pod stolem do zápisníku, pro použití ve svém díle o&#160;<span class="MLP-znak-kurziva-11b">Kulturních zájmech československého vojáka</span>.</p>
			<p class="MLP-text">Nadporučík Růžička, se slovy „Tak, soudruhu poručíku, je třeba soudruhy navést na správnou odpověď!“, vítězně vyšel z&#160;místnosti jako člověk, který poctivě vykonal svou povinnost. Poručík Prouza osaměl před zraky třiceti vojáků, jejichž tváře opět zežulověly a&#160;tupě hleděly na opuštěného nešťastníka. Zhypnotizován dosavadními katastrofami nebyl s&#160;to odpoutat se od prokázané neznámé tematiky, a&#160;zablábolil:</p>
			<p class="MLP-text">„A&#160;jak, soudruzi, si vy béřete příklad z&#160;Julkovy práce pro vaši další práci&#160;– třeba&#160;– třeba nějaký agitátor čety nám řekne –“ vzal do třesoucích se prstů seznam kandidátů, v&#160;němž politik Mácha pečlivě označil svazácké a&#160;politické funkce jednotlivců. „Třeba&#160;– třeba desátník Hýkal. Vy jste agitátorem třetí čety první roty, že ano, soudruhu desátníku?“</p>
			<p class="MLP-text">Zdvihl hlavu a&#160;rozhlédl se po shromáždění. Ale nikdo se nepohnul.</p>
			<p class="MLP-text">„Desátník Hýkal!“ opakoval Prouza zvýšeným hlasem. „Je zde desátník Hýkal?“</p>
			<p class="MLP-text">Ticho. Trvalo dlouho. Pak je přerušil poručík Hospodin:</p>
			<p class="MLP-text">„Hýkal! Kde se? Já vás tu viděl!“</p>
			<p class="MLP-text">Zase ticho.</p>
			<p class="MLP-text">„Je zde desátník Hýkal?“ opakoval po něm Prouza přitrouble.</p>
			<p class="MLP-text">Cosi zarachotilo vzadu v&#160;místnosti, někde za skříněmi, jež oddělovaly kancelář od temného skladiště listin, a&#160;jako ze záhrobí se ozval dutý hlas:</p>
			<p class="MLP-text">„Zde!“</p>
			<p class="MLP-text">Svobodník dr. Mlejnek se prudce rozkašlal.</p>
			<p class="MLP-text">„Ale soudruhu desátníku,“ řekl Prouza. „Pojďte ven. Sedněte si přece sem, já vás nesním. Jak se takhle chcete zúčastnit diskuse?“</p>
			<p class="MLP-text">Desátník Hýkal se vynořil v&#160;mezeře mezi skříněmi. Byl to hubený čahoun, protáhl se do místnosti a&#160;rozpačitě se usmál. „Tak pojďte, pojďte,“ řekl Prouza. „Je tam ještě někdo?“</p>
			<p class="MLP-text">„Eště je tam Žloudek,“ pravil Hýkal.</p>
			<p class="MLP-text">„Soudruhu!“ zvolal Prouza. „Soudruhu! Zapojte se přece také do kolektivu!“</p>
			<p class="MLP-text">Objevil se Žloudek, zamračený a&#160;vzpurný, a&#160;rychle se vmáčkl do poslední řady. Hýkal zůstal stát, mačkal v&#160;dlaních čepici a&#160;přešlapoval.</p>
			<p class="MLP-text">„Tak, soudruhu desátníku,“ pravil Prouza, „řekněte nám, jen tak svými slovy, jak využíváte zkušeností Julka Fučíka pro vaši další práci jako agitátor čety?“</p>
			<p class="MLP-text">„Jak využívám zkušeností Julka Fučíka,“ opakoval Hýkal a&#160;zamyslil se. „No, vždycky jim říkám, aby před cvičením provedli technickou prohlídku, ne, aby zkontrolovali, jestli nejsou vybitý baterie, že jo, aby měli vyčištěnej kanón, a&#160;slabě namazanej volejem&#160;– a&#160;jestli maj signální pistole v&#160;pořádku, ne&#160;–?“</p>
			<p class="MLP-text">„Ano&#160;– a&#160;– a&#160;jak ještě?“</p>
			<p class="MLP-text">„Jak eště? No&#160;– říkám jim, že se maj na cvičení poctivě připravit, no, a&#160;brát ho vážně, ponivač potom ve válce by bylo pozdě. Ponivač jak řekl ten&#160;– Vorošilov, že&#160;– méně potu na cvičišti&#160;– méně krve na bojišti.“</p>
			<p class="MLP-text">„Výborně, soudruhu desátníku,“ vypravil ze sebe Prouza. Zbytky nadšené energie ho kvapem opouštěly, měl pocit, že už nemá sílu dál pokračovat v&#160;tom boji. Poprvé&#160;– a&#160;sám se toho hrozil&#160;– ho napadla kacířská myšlenka, že snad major Kondráč nebyl tak veliký pedagog, jak se jevil. Znaveně se otočil ke komisi, která až dosud neutrálně mlčela, a&#160;zeptal se:</p>
			<p class="MLP-text">„Máte, soudruzi, nějaký dotaz?“</p>
			<p class="MLP-text">Komise sebou trhla. První se vzchopil dr. Mlejnek a&#160;řekl Hýkalovi:</p>
			<p class="MLP-text">„Čet jsi něco od Wolkra?“</p>
			<p class="MLP-text">Ta otázka nebyla náhodná: dr. Mlejnek věděl, že Hýkal, spolu s&#160;celým houfem jiných kandidátů i&#160;nekandidátů, četl před několika dny večer v&#160;ložnici&#160;– ne ovšem za účelem přípravy na FO&#160;– Baladu o&#160;nenarozeném dítěti a&#160;její jisté partie přednášel vojín Bamza nahlas.</p>
			<p class="MLP-text">„Jestli sem čet něco od Wolkra?“</p>
			<p class="MLP-text">„No?“</p>
			<p class="MLP-text">„Čet sem. Čet sem tu&#160;– baladu o&#160;– o&#160;potratěném dítěti, ne.“</p>
			<p class="MLP-text">„O&#160;nenarozeném dítěti.“</p>
			<p class="MLP-text">„Jo. O&#160;nenarozeném dítěti.“</p>
			<p class="MLP-text">„A&#160;jak se ti líbila?“</p>
			<p class="MLP-text">„Líbila se mně, ne?“</p>
			<p class="MLP-text">„Čet ji ještě někdo?“ obrátil se dr. Mlejnek na kolegium. To souhlasně zamručelo.</p>
			<p class="MLP-text">„Kobliha, čets ji?“</p>
			<p class="MLP-text">„Čet.“</p>
			<p class="MLP-text">„A&#160;líbila se ti?“</p>
			<p class="MLP-text">„Jo, líbila.“</p>
			<p class="MLP-text">„A&#160;kdo nám řekne, o&#160;čem to je?“ odvážil se dr. Mlejnek složitější otázky.</p>
			<p class="MLP-text">Prudce vylítla do výše neblahá ruka vojína Bamzy. Poručík Prou­za se ponadzdvihl, aby mu zabránil promluvit, ale rychle si to rozmyslel a&#160;dřepl si zpátky. Dr. Mlejnek vyzval vojína, aby mluvil.</p>
			<p class="MLP-text">„Je to vo tom,“ prohlásil Bamza, „jak se dva zamilujou a&#160;von jí přivede do jinýho stavu, ale sou voba chudý, tak si vona musí dát pomoct.“</p>
			<p class="MLP-text">„Dobře. Čet někdo něco jinýho od Wolkra?“</p>
			<p class="MLP-text">Mlejnek rychle sváděl diskusi na jiné téma, ale v&#160;poručíku Prouzovi už vlastně proti jeho vůli se ještě jednou ozvalo daimonion. To přece nejde! Báseň, která tak podnětně nanáší problém lásky v&#160;buržoazní republice a&#160;tak nějak osvětluje, jak kapitalistická společnost ničí všechno to čisté, i&#160;lásku, taková báseň, a&#160;takhle ji odbýt, to není možné. A&#160;také je třeba jí využít, vždyť ona jistě podchytí zájem soudruhů. Mnozí jistě sledovali anketu o&#160;lásce ve svazáckém tisku. Poručík zdvihl ruku a&#160;skočil dr. Mlejnkovi do řeči:</p>
			<p class="MLP-text">„Počkejte, soudruhu svobodníku. Vy jste, soudruhu vojíne, nakonec správně podal obsah té básně. Ale jaký myslíte je tak nějak&#160;– co nám báseň říká pro naši dnešní&#160;– co myslíte?“ </p>
			<p class="MLP-text">Bamza naň obrátil svůj zamračený pohled.</p>
			<p class="MLP-text">„Rozumějte mi,“ pokračoval Prouza úpěnlivě. „Co tím chtěl Wolker tak nějak kritizovat?“</p>
			<p class="MLP-text">Bamza se na něho díval bez jiskřičky pochopení a&#160;o&#160;poznání zamračeněji.</p>
			<p class="MLP-text">„Nu, myslím,“ řekl poručík zoufale, „mohou se ještě dnes, v&#160;našem lidově demokratickém státě, dít takové věci?“</p>
			<p class="MLP-text">Černý mrak noci vyplnil opět Bamzovy oči a&#160;vojín pravil nedůvěřivě:</p>
			<p class="MLP-text">„To myslíte, jestli chlapi furt zbouchávaj svobodný ženský?“</p>
			<p class="MLP-text">„Ale ne&#160;– to ne&#160;– to také, takové přežitky jistě ještě jsou&#160;– ale já myslím&#160;–“</p>
			<p class="MLP-text">„Jo tak! Jestli si ženský dávaj pomoct?“</p>
			<p class="MLP-text">„Tak nějak. Ovšem&#160;– já myslím, jestli je ještě <span class="MLP-znak-kurziva-11b">nutné</span>, aby se mladí lidé uchylovali k&#160;takovým zákrokům, víte, jestli je to dnes v&#160;našem lidově demokratickém státě také <span class="MLP-znak-kurziva-11b">nutné</span>, rozumíte?“</p>
			<p class="MLP-text">Bamza se mračil tak, že víc už to snad nešlo.</p>
			<p class="MLP-text">„Někdy taky,“ řekl.</p>
			<p class="MLP-text">„Ale&#160;– nu, ano&#160;– ze zdravotnických důvodů třeba, myslíte, ne?“</p>
			<p class="MLP-text">„To taky,“ pravil Bamza. „Nebo třeba dyž je ženská v&#160;jiným stavu a&#160;von ji nechá a&#160;vona nechce mít vostudu –“</p>
			<p class="MLP-text">„Ano, ale rozumějte mi, soudruhu vojíne. Dělají to dnes lidé ještě proto, že by nakonec tak nějak nemohli to dítě uživit?“</p>
			<p class="MLP-text">„Taky,“ potvrdil Bamza rozhodně. „U&#160;nás na Žižkově je jeden chlap, kerej má jedenáct dětí, samý syny, a&#160;jeho manželka si dala na jaře pomoct, pač von řiká, že prej kdo by to živil, a&#160;že prej dyž von ty syny pomenoval podle dvanácti apoštolů, tak na tohohle by už vybyl jenom Jidáš, a&#160;jak by k&#160;tomu prej takový dítě přišlo, a&#160;farář by mu ho stejně nepokřtil a&#160;jiný méno že by mu prej nemoh dát, pač má vrozenej smysl pro pořádek a&#160;byl by z&#160;toho nervózní, a&#160;aby měl nepokřtěnýho, to si nemůže vzít na svědomí, ponivač von je věřící katolík, tak&#160;–“</p>
			<p class="MLP-text">„Ovšem, soudruhu vojíne, to je možné,“ přerušil Prouza příliv slov lidového vypravěče. „Ale to je tak nějak, jak říkáme, netypické. A&#160;o&#160;tom Wolker nepsal, protože literatura musí zobrazovat typické a&#160;kladné. A&#160;proto, musí se dnes mladí lidé, kteří se mají rádi a&#160;chtějí si tak nějak nakonec založit rodinu, uchylovat k&#160;takovým prostředkům?“</p>
			<p class="MLP-text">Bamza, po kratším zamyšlení, zamračeně připustil:</p>
			<p class="MLP-text">„To nemusej –“</p>
			<p class="MLP-text">„Vidíte,“ řekl poručík, a&#160;Bamza dodal: „– dyž nechtěj.“ Ale snad to poručík neslyšel, neboť pokračoval: „Vidíte. A&#160;proč nemusí? Musí snad mít strach, že by dítě zemřelo hladem?“</p>
			<p class="MLP-text">„To ne.“</p>
			<p class="MLP-text">„A&#160;proč ne?“</p>
			<p class="MLP-text">„Pač voba dělaj,“ řekl Bamza. „A&#160;dítě můžou vrazit do jeslí.“</p>
			<p class="MLP-text">„Správně! A&#160;teď, co myslíte, soudruhu vojíne. Proč se museli dřív mladí lidé uchylovat k&#160;podobným věcem?“</p>
			<p class="MLP-text">„Pač byli chudý,“ řekl Bamza.</p>
			<p class="MLP-text">„Ano, správně. Vidíte, jen trochu o&#160;básni přemýšlet. A&#160;proč byli chudí?“</p>
			<p class="MLP-text">„Pač byla krize,“ odpověděl Bamza na jedničku.</p>
			<p class="MLP-text">„A&#160;může dnes být krize?“</p>
			<p class="MLP-text">„Nemůže.“</p>
			<p class="MLP-text">Poručík Prouza měl pocit, že přece jen zvládá pedagogickou me­todu kladení otázek.</p>
			<p class="MLP-text">„A&#160;proč nemůže?“ zeptal se tónem, jenž uzavíral diskusi. </p>
			<p class="MLP-text">„Pač&#160;–“ Bamzovu tvář, která se během hladkého průběhu poněkud vyjasnila, zatáhl opět černý mrak. „Pač&#160;– pač sme to měli na politickým školení.“</p>
			<p class="MLP-text">Poručík se zarazil, polkl. Je třeba hodnotit tuto odpověď jako správnou, či jako nesprávnou? Najednou si nebyl jist. Odkašlal si.</p>
			<p class="MLP-text">„Dobře&#160;– ale jaksi&#160;– proč tak nějak nakonec nemůže být?“ otázal se.</p>
			<p class="MLP-text">Ticho.</p>
			<p class="MLP-text">„Jak říkáme&#160;–“ zkusil to z&#160;jiné strany, „jak jste se to učili na politickém školení?“</p>
			<p class="MLP-text">Bamza mlčel, nehýbal se, jenom vrásky na čele se mu skládaly v&#160;hrůzné obrazce.</p>
			<p class="MLP-text">„Já si nemůžu vzpomenout,“ řekl konečně.</p>
			<p class="MLP-text">Prouzu napadl další pedagogický trik. Rozhlédl se po shromáždění.</p>
			<p class="MLP-text">„Kdo to vysvětlí soudruhu vojínovi?“</p>
			<p class="MLP-text">Ruku pozdvihl svobodník Hlad.</p>
			<p class="MLP-text">„Krize nemůže bejt, protože u&#160;nás vládne lid.“</p>
			<p class="MLP-text">„Ano, to je pravda. Ale&#160;– kdo by upřesnil soudruha svobodníka?“</p>
			<p class="MLP-text">Upřesnil ho četař Mácha.</p>
			<p class="MLP-text">„Lid je majitelem výrobních sil,“ pravil odborně. Poručíkovi se něco nezdálo, ale nemohl si to ověřit v&#160;pramenech, jimiž byla brožura <span class="MLP-znak-kurziva-11b">Politické školení důstojníků</span>, neboť musel rychle rozvíjet diskusi.</p>
			<p class="MLP-text">„A&#160;co to znamená, soudruhu četaři? Doplňte se.“</p>
			<p class="MLP-text">„To znamená, že lid není v&#160;rozporu&#160;– s&#160;– s&#160;– materiální nadstavbou.“</p>
			<p class="MLP-text">„To také. Nakonec ale, tak nějak konkrétně, komu dnes patří výrobní&#160;– výrobní síly?“</p>
			<p class="MLP-text">„Lidu,“ pravil nevývratně četař Mácha.</p>
			<p class="MLP-text">„Kdežto dřív? Zas někdo jiný&#160;– soudruhu četaři!“ Prouza ukázal na Koblihu.</p>
			<p class="MLP-text">A&#160;ten stejně nezvratně pravil:</p>
			<p class="MLP-text">„Dřív patřily kapitalistum.“</p>
			<p class="MLP-text">„Ano, soudruzi,“ uzavřel tragicky Prouza. „Vidíte, jaký taková báseň má nakonec hluboký smysl. Jak nám tu Jiří Wolker tak nějak přímo ukazuje, že za kapitalistické republiky i&#160;ta láska byla tak nějak neradostná, chudá, a&#160;jak nakonec se mladí lidé brali z&#160;docela jiných důvodů než dnes. Jestlipak by nám někdo mohl ujasnit, co bylo nakonec tak nějak hybnou pákou za kapitalismu, když se mladí lidé chtěli vzít?“</p>
			<p class="MLP-text">„Peniaze!“ knikl rotný Šemančák.</p>
			<p class="MLP-text">Vzadu se někdo posupně zasmál, ale poručík přikývl.</p>
			<p class="MLP-text">„Správně, soudruhu rotný. A&#160;dnes, když se dva mladí lidé chtějí vzít?“</p>
			<p class="MLP-text">Dnešní důvody k&#160;sňatku však přesáhly chápavost drobného diesla. Musel za něho odpovědět rotný Soudek.</p>
			<p class="MLP-text">„Tož&#160;– mosejó se mět radi, že.“</p>
			<p class="MLP-text">„Ano, soudruzi. Ženy byly pro muže v&#160;době kapitalismu jenom taková přítěž. Jenom mu musela přinést věno a&#160;pak mu sloužit. My říkáme, že buržoazie zespolečenštila manželku, a&#160;tak nějak tím nenabyla rovnoprávnosti. My říkáme, soudruzi, že poměr muže k&#160;ženě se v&#160;našem lidově demokratickém zřízení od základů změnil. Dnes hledá muž v&#160;ženě nakonec něco docela jiného než dřív.“</p>
			<p class="MLP-text">Shromáždění nabylo, zdálo se poručíkovi, nějak lidštějšího výrazu. Omylem to přičítal své dialektické metodě a&#160;rozhodl se, že v&#160;ní bude tedy pokračovat.</p>
			<p class="MLP-text">„Tak třeba vy, soudruhu, kdybyste se víceméně chtěl tak nějak oženit,“ obrátil se na Bamzu. „Čeho byste si dnes u&#160;své dívky nakonec nejvíce cenil?“</p>
			<p class="MLP-text">Bamza se zasnil. Pohlédl na poručíka a&#160;zdálo se, že váhá. Mlčel, zamrkal očkama, zase mlčel.</p>
			<p class="MLP-text">„Nu?“ pobídl ho poručík laskavě. „Nu přece jestli&#160;– tady&#160;–“ A&#160;mimo­volně učinil gesto, jež se projevilo jako osudné. Prsty obou rukou si ukázal na krajinu srdeční, čímž chtěl naznačit čistotu srdce. Nebylo to příliš marxistické, souviselo to spíše s&#160;dávnou fází poručíkova života, kdy podobně jako nyní pro vojenskou pedagogiku zahořel pro ministrování a&#160;katechismus. „Nu&#160;– jestli tady&#160;–?“ naléhal tázavě.</p>
			<p class="MLP-text">„Kozy?“ pravil nedůvěřivě Bamza.</p>
			<p class="MLP-text">To poručíka Prouzu knokautovalo. Do zvadlého kolektivu však jako by to přililo života. V&#160;lavicích zašumělo, od stolu komise se ozvalo zatroubení. To svobodník dr. Mlejnek užíval kapesník.</p>
			<p class="MLP-text">„Bané! Hlavní sou nohy!“ ozval se desátník Střevlíček, jenž tak poprvé přispěl k&#160;diskutované látce Fučíkova odznaku.</p>
			<p class="MLP-text">„Co nohy,“ pravil pohrdavě Soudek. „Ve tmě nejsou nohy vidět.“</p>
			<p class="MLP-text">„Však kozy taky ne!“ namítl Střevlíček.</p>
			<p class="MLP-text">„Ale sou cejtit,“ řekl Soudek.</p>
			<p class="MLP-text">„Však s&#160;ní furt nechrápeš,“ zasáhl ideologicky politruk Mácha. „Taky s&#160;ní chodíš mezi lidi, že jó.“</p>
			<p class="MLP-text">„Na chození jí stačej protézy,“ odbyl ho pohrdavě Soudek.</p>
			<p class="MLP-text">„Aj peniaze sú dôležité, súdruhovia!“ zapištěl malý dieslák. „Periny&#160;– gazdovstvo&#160;– aj čosi kamsi na knižke by sa patrilo!“</p>
			<p class="MLP-text">„Po tom je hovno,“ vložil se do diskuse zkušený Bamza. „Udělaj reformu a&#160;prachy sou v&#160;prdeli. Lepší je dum.“</p>
			<p class="MLP-text">„Ty seš chytrej!“ zvolal rozhořčeně četař Mácha, jako by Bamza ťal do nějakého živého, osobního problému. „Do domu abys dneskom furt něco vrážel!“</p>
			<p class="MLP-text">„Ale je v&#160;ňom uloženej kapitál.“</p>
			<p class="MLP-text">„Voni ti ho zestátněj i&#160;s&#160;kapitálem,“ řekl Kobliha.</p>
			<p class="MLP-text">„Eště je nezestátnili!“</p>
			<p class="MLP-text">„Ale zestátněj!“</p>
			<p class="MLP-text">Poručík Prouza sledoval tu diskusi podoben Alence v&#160;říši divů. Nebyl s&#160;to vypravit ze sebe jediné slovo. Major Kondráč&#160;– dokonalý major Kondráč&#160;– nepředvídal takovouto situaci. Z&#160;otevřených poručíkových úst unikalo slabé sténání, ale kandidáti FO jej nevnímali. Strach jako by z&#160;nich spadl, rozvíjeli téma do větší a&#160;větší hloubky, takže širší souvislosti diskutovaného připomněl jim teprve poručík Hospodin. Dlouho mlčel, ne ohromením, ale protože ho problém také hluboce zaujal. Konečně se však rozpomněl na své odpovědné postavení, vstal a&#160;zvolal:</p>
			<p class="MLP-text">„Počkejte, soudruzi!“ Rozvaděné obličeje debatujících se otočily na něj a&#160;složily se opět do vrásčitých bezvýrazných masek. „Soudruh poručík myslel, jaká má být dnes žena jaksi po stránce socialistické morálky. On jaksi nemyslel, jaké má mít fyzikální vlastnosti. Jak má jaksi vypadat. To může být někdy u&#160;každé ženy různé. To závisí po stránce vkusu každého soudruha.“</p>
			<p class="MLP-text">Nastalo ticho.</p>
			<p class="MLP-text">„Nu což,“ pravil Hospodin. „Jaké musí mít vaše dívka vlastnosti po stránce spiritické, Soudek?“</p>
			<p class="MLP-text">„Tož&#160;–“ zaváhal rotný, „to&#160;– nevim, co to je.“</p>
			<p class="MLP-text">„Myslím po stránce psychiatrické,“ vysvětlil to sebevzdělaný pekař.</p>
			<p class="MLP-text">„Tož –“ Soudek pokrčil rameny.</p>
			<p class="MLP-text">„Jaksi duševní,“ doplnil se poručík lidově.</p>
			<p class="MLP-text">„Jo tak,“ řekl rotný. „Tož&#160;– musí byť poctivá.“</p>
			<p class="MLP-text">„Nu což,“ pravil Hospodin, který byl Čech a&#160;vyložil si moravský smysl adjektiva nesprávně. „To je také důležité, ale jaksi ne zas nejdůležitější. Ale jaké jsou jaksi hlavní zásady socialistické morálky, které musí každá dívka plnit. Vzpomeňte si&#160;– měli jsme to v&#160;té brožuře Za vyšší, za socialistickou morálku.“</p>
			<p class="MLP-text">„Já vim!“ zvolal četař Mácha. „Musí být věrná lidu a&#160;–“ zašilhal po Hospodinovi, výchovný náčelník kývl a&#160;řekl: „Pokračujte, Mácha!“</p>
			<p class="MLP-text">„Musí bejt věrná lidu a&#160;lidově demokratickýmu zřízení, musí svýmu muži pomáhat, bejt mu rádcem, musí&#160;– musí&#160;–“</p>
			<p class="MLP-text">„Jaký musí být poměr mezi manželi?“ pomohl mu poručík. </p>
			<p class="MLP-text">„Poměr&#160;– poměr&#160;–“ vzpomínal politruk, ale nemohl si vzpomenout. Kupodivu se přihlásil zamračený Bamza. Výchovný náčelník mu dal slovo.</p>
			<p class="MLP-text">„Legitýmní,“ pronesl Bamza chmurně a&#160;smrtelně vážně, jak to taky myslel. Hospodin si to však vysvětlil jako drzost a&#160;zle se na něho obořil.</p>
			<p class="MLP-text">„Tady mluvíme vážně, Bamza! Takový vtipy si nechte!“ Zasel tím, aniž to věděl, do reakční duše tohoto žižkovského proletáře neochvějné přesvědčení, že komunismus ve své zvrhlosti je proti instituci manželství, a&#160;obrátil se na shromáždění, které opět ztichlo.</p>
			<p class="MLP-text">„Přátelský, soudruzi!“ zvolal. „Přátelský! Žena je dnes jaksi pomocníkem na svém pracovišti! V&#160;ženě vidíme dnes především soudruha, soudruzi. A&#160;také Jiří Wolker ho v&#160;ní viděl, už za první, buržoazně demokratické republiky. Proto také napsal tu báseň&#160;– tu báseň&#160;–“ zkoušky FO nebyly v&#160;bezprostředním rajóně výchovného náčelníka, a&#160;proto na ně nebyl připraven; nemohl si vzpomenout na titul, „tu báseň, co jste zde diskutovali.“ Znervózněl, měl pocit, že průběh diskuse narušil nějak kázeň, nevěděl, co dál. A&#160;v&#160;tom přišla pomoc jako deus ex machina v&#160;podobně kapitána Matky, který rázným trhem otevřel dveře a&#160;v&#160;těsných rajtkách se vřítil do místnosti. Hospodin ihned nesnadnou situaci vyřešil velitelsky. Zařval: „Pozor!“, učinil dva dupavé kroky ke kapitánovi, který ležérně zvedl ruku ke štítku čepice, a&#160;hlásil:</p>
			<p class="MLP-text">„Soudruhu kapitáne, kandidáti ef ó při provádění zkoušek ef ó! Počet přítomných třicet pět. Výchovný náčelník, poručík Hospodin!“</p>
			<p class="MLP-text">„Velte pohov,“ pravil Matka, usadil se na roh stolu komise a&#160;téměř vlídně se zeptal:</p>
			<p class="MLP-text">„Tak jak vám to de, chlapi?“</p>
			<p class="MLP-text">Kandidáti neřekli nic, někteří se slabšími nervy se zazubili.</p>
			<p class="MLP-text">„No co, Mácha?“</p>
			<p class="MLP-text">„De nám to, soudruhu kapitáne,“ ujistil ho Mácha.</p>
			<p class="MLP-text">„De jim to?“ obrátil se kapitán na Hospodina.</p>
			<p class="MLP-text">„De, soudruhu kapitáne,“ řekl pekař.</p>
			<p class="MLP-text">„Tak to si poslechnu,“ pravil žertovně kapitán. Byl v&#160;neobyčejně dobré, téměř demokratické náladě. „To si poslechnu,“ pokračoval kapitán, „abych něco pochytil. Večer se tady na pé ó budeme potit my.“ To byl ovšem vrchol. Z&#160;výchovného náčelníka spadla tíseň, jež se ho při vstupu velitelově zmocnila, a&#160;zazubil se. A&#160;kapitán ho dobrotivě vyzval:</p>
			<p class="MLP-text">„Tak pokračujte, soudruhu poručíku.“</p>
			<p class="MLP-text">„Provedu, soudruhu kapitáne!“ Pekař se obrátil k&#160;vojskům a&#160;pravil: „Tak to jsme měli Jiřího Wolkra po stránce jeho básně.“ Pak dostal nápad, založený na staré tendenci využít schopností podřízených k&#160;vlastní oslavě. Otočil se na komisi a&#160;řekl:</p>
			<p class="MLP-text">„Máte ještě něco k&#160;soudruhu Wolkrovi, soudruzi?“</p>
			<p class="MLP-text">Komise neměla.</p>
			<p class="MLP-text">„Tak, soudruhu rotný,“ oslovil výchovný rotného, „pokračujte ve zkouškách.“</p>
			<p class="MLP-text">A&#160;tak rotný Smiřický, jehož pekařův rozkaz vyrušil celkem z&#160;příjemného rozpoložení bavícího se diváka, vzal věc do zkušené podvodnické ruky, aby ji dovedl k&#160;úspěšnému konci starou známou metodou.</p>
			<p class="MLP-text">„Probereme teď, soudruzi, knihu Alexandra Fadějeva Mladá garda,“ řekl. „Je to známá kniha o&#160;odboji sovětské mládeže proti německým okupantům. Jak už z&#160;názvu vyplývá, kdo asi vedl tento odboj&#160;– četař Mácha?“</p>
			<p class="MLP-text">Četař Mácha vstal a&#160;z&#160;názvu mu vyplynulo, že sovětská mládež. Spokojila se sovětská mládež jen s&#160;pasivním odbojem, nebo bojovala též aktivně, zeptal se rotný Hýkala, a&#160;ten usoudil, že též aktivně. Potom se rotný zeptal četaře Koblihy, čemu se říká aktivní odboj, na rozdíl od pasivního odboje, jenž znamená, že se neprovádějí sabotáže a&#160;nevedou se žádné partyzánské akce, a&#160;četař Kobliha správně definoval aktivní odboj jako odboj, při němž se provádějí sabotáže, a&#160;dokonce samostatně dodal, že při něm též partyzáni vyhazujou mosty do vzduchu. Nato se otázal svobodník dr. Mlejnek, vedl-li náš lid aktivní odboj proti německým okupantům; otázka byla zodpovězena kladně a&#160;na výzvu, aby soudruzi uvedli nějaké příklady aktivního odboje našeho lidu, dozvěděla se komise a&#160;s&#160;ní souhlasně přikyvující tankový kapitán velké množství odbojových historek, které zejména moravští a&#160;slovenští kandidáti vyprávěli na základě vlastní zkušenosti, prohloubené lidovou fantazií, i&#160;na základě ústního podání z&#160;druhé, třetí až desáté ruky. Asi po dvaceti minutách byly výsledky diskuse shrnuty v&#160;literární poznatek, že i&#160;u&#160;nás, po vzoru knihy Alexandra Fadějeva, bojovala mládež proti nenáviděným okupantům. Tím zlikvidovala komise <span class="MLP-znak-kurziva-11b">Mladou gardu</span>. Podobnou jednoduchou technikou odpravila pak během příští hodiny větší počet knih, vyžadovaných pro splnění FO. Diskuse měla hladký průběh&#160;– až na žalostný debakl vojína Poslušného, který ačkoliv dostal Jiráska, zapletl se sám od sebe do problémů knihy <span class="MLP-znak-kurziva-11b">Lenin&#160;– Stalin&#160;– Kalinin mládeži</span>, jež ho osudově přitahovala tím, že ji, jako jedinou, nečetl&#160;–, několikrát do ní zasáhl i&#160;sám kapitán, a&#160;všechno působilo dojmem, že kandidáti jsou celkem dobře připraveni. Na závěr se rotný otázal poručíka Prouzy, jenž celou tu dobu seděl jako bez ducha na své židli, má-li ještě nějakou otázku. Poručík Prouza žádnou neměl. S&#160;touž otázkou se rotný obrátil na velitele, a&#160;ten, polichocen, že diskuse mu dala možnost uplatnit různými aplikacemi románových pravd jeho zkušenosti z&#160;bojového výcviku, rozhovořil se o&#160;knize <span class="MLP-znak-kurziva-11b">Příběh opravdového člověka</span> a&#160;aplikoval hrdinství jejího hrdiny na podobné hrdinství jakéhosi četaře Bláhy od Desátého tankového pluku, který přes vysokou horečku řídil při prověrkovém cvičení tank velitele roty „jen proto, aby jeho rota neztratila body a&#160;umístila se čestně v&#160;konečném hodnocení“. Bohužel, znal-li on tento případ po stránce velitelské, znali jej příslušníci jeho praporu po stránce osobní známosti s&#160;heroickým četařem, a&#160;ten se nijak netajil skutečností, že pravou pohnutkou hrdinství byla týdenní dovolenka, již mu za start na cvičení přislíbil velitel roty. Kapitánovo podobenství se tedy pedagogickým účinkem minulo. Ale, pomyslel si rotný, existuje vůbec někde nějaké pedagogické zrno, které by mohlo vzklíčit na úhoru mužstva s&#160;mimořádně prodlouženou prezenční službou?</p>
			<p class="MLP-text">A&#160;kapitán to všechno říkal stejně jen tak, ze zvyku, a&#160;protože byl&#160;– po neočekávaně kladném zhodnocení nedávné pohromy, nazývající se v&#160;plánkonspektu <span class="MLP-znak-kurziva-11b">Útok tankového praporu na spěšně vybudovanou obranu nepřítele</span>, z&#160;úst samého velitele divize&#160;– vskutku v&#160;dobré náladě.</p>
			<p class="MLP-text">A&#160;tak dnes přetékal radostí, jejíž záře oblila i&#160;mlžné vědomosti kandidátů FO, a&#160;on, přitisknuv je v&#160;duchu na svou bohatýrsky ztučnělou hruď, dal jim rozhřešení. Zkoušky skončily k&#160;všeobecné (nebereme-li v&#160;úvahu poručíka Prouzu, ale ten se k&#160;nim koneckonců vetřel na vlastní riziko) spokojenosti. Kapitán se zvedl&#160;– poručík Hospodin pohotově využil jeho duševního stavu a&#160;vyžádal si dva dny služebního volna z&#160;rodinných důvodů&#160;– a&#160;kandidáti se hlučně vyhrnuli z&#160;místnosti, naplněni příjemnou vidinou plechových hvězd na blůze, jimiž oslní dívky v&#160;rodné vesnici. A&#160;komise se odebrala na ošetřovnu, šumící alejí žloutnoucích kaštanů, aby se tam nad rozpáleným bubínkem a&#160;s&#160;esšálky čaje chladnoucími v&#160;prstech osvěžila pomlouváním důstojníků. Seanci předsedal gynekolog a&#160;paragraf podporučík MUDr. Sadař, jenž na vojně z&#160;nudy začal studovat černou magii a&#160;chystal se právě při nejbližším štábním cvičení sloužit černou mši za úmrtí nadporučíka Pinkase, neboť nezřízeně toužil po jeho hezké manželce.</p>
			<p class="MLP-hvezdicky">* * *</p>
			<p class="MLP-text-bez1radku">Jenže podporučík, nádoba touhy, nebyl členem fučíkovské komise a&#160;neseděl toho večera, když slunce zapadlo a&#160;v&#160;korunách stromů v&#160;temném parku foukal první podzimní vítr, na politickém oddělení. Jeho chyba, neboť ona tam seděla v&#160;celé své docela značné kráse a&#160;jako drahokam zdobila sešlou společnost, skládající se z&#160;kapitána Matky, nadporučíka Kamena, poručíka Hezkého a&#160;několika jiných poručíků, mezi nimiž chyběl důstojník Prouza, jenž se omluvil a&#160;odejel si něco zařídit do Prahy. (Četař Kanec usoudil, že se jel do Prahy ožrat.) Seděla tam, měla smutné oči, nabarvená ústa a&#160;žlutý přiléhavý svetřík, a&#160;pověst o&#160;ní pravila, že ji přepracovaný náčelník štábu pohlavně neuspokojuje. Nebylo to příliš nepravděpodobné; na několikadenní, velmi častá cvičení štábu divize delegoval kapitán Matka obyčejně ve svém zastoupení právě železného nadporučíka, a&#160;ten poctivý selfmademan trávil pak přemnohé noci v&#160;tajné písárně místo v&#160;bytě na Zepelínce, odkud byl výhled na romantický tankodrom, a&#160;s&#160;dělnickou poctivostí smolil mapy, plány a&#160;plánkonspekty. Přes tuto obětavost byl již řadu let pouhým nadporučíkem; dopustil se kdysi té chyby, že jako mladý zámečnický tovaryš utekl z&#160;protektorátu směrem na Západ. Zažil tam dobrodružství, po nichž netoužil a&#160;která mu nyní nikdo, kromě pošetilých mladíků, nezáviděl. Po porážce Francie skrýval se nějaký čas v&#160;uniformě československé jednotky v&#160;neokupovaném území, odkud se mu podařilo prchnout na motorovém člunu. V&#160;bouři však ztroskotal, byl zachráněn portugalskou obchodní lodí a&#160;ta jej vysadila na březích Spojených států severoamerických. Tam byl pro podezření ze špionáže zprvu internován, takže jeho žádosti o&#160;převelení k&#160;československým jednotkám do Velké Británie nebylo vyhověno, ale když Japonci napadli Pearl Harbour, octl se, ani nevěděl jak, v&#160;americké uniformě a&#160;v&#160;ní na ostře ostřelovaných plážích Okinawy. Zraněn a&#160;vyznamenán několika imperialistickými řády dostal se nakonec přece jen do československé jednotky v&#160;Anglii a&#160;závěr války strávil na západní frontě jako řidič tanku typu Cromwell, který (protože se z&#160;něho dalo vylézt jen při určitém natočení věže) byl zcela mimořádně důmyslnou kremační pastí na lidi.</p>
			<p class="MLP-text">Za ta léta pestrých zážitků provedly kudrnaté vlasy nadporučíkovy značný rozestup, za další léta služby v&#160;lidově demokratické armádě změnily barvu v&#160;neutrální šeď a&#160;na obličeji se vytvořila nehybná železná maska. Svobodník dr. Mlejnek si z&#160;ní sice dělal psinu, ale rotný někdy uvažoval, není-li tato maska, na rozdíl od jiných důstojnických masek, skutečným výrazem nadporučíkovy duše.</p>
			<p class="MLP-text">Jak to ve skutečnosti je s&#160;milostnými službami, jež poskytuje své manželce, nevěděl ovšem nikdo, a&#160;ta krásná dámička o&#160;tom přirozeně nikde nemluvila. Paní nadporučíková vůbec většinou mlčela a&#160;mluvily jenom její černé oči, když večer co večer čekávala ve žlutém svetříku pod kaštany před praporem, držela za ruku nepatrného nadporučíkova potomka a&#160;dávala se po službě ptát, jestli manžel přijde večer domů. Služby plnívaly její zdvořilou žádost nepoměrně rychleji, přesněji než jakýkoli rozkaz sebevyššího velitele, a&#160;vždy naprosto bez odmluv, ale obyčejně jí musely s&#160;politováním sdělit, že se soudruh nadporučík zdrží, že na něho nemá čekat. Krásná paní pak smutňoučkým hlasem poděkovala a&#160;odešla alejí kaštanů; provázely ji pokaždé vyvalené oči vojsk, namačkaných za okny, dokud žlutý svetřík zcela nezmizel ve stínu rozložitých korun. Fáma pravila, že ji nadporučík neuspokojuje, ale na rozdíl od manželky Bobbyho Kohna a&#160;jiných manželek, jež byly opředeny divoce erotickou mytologií, nepravila fáma o&#160;smutné paní, že by z&#160;toho kdy vyvodila nějaké důsledky. Aspoň ne takové, po jakých toužil podporučík MUDr. Sadař, jež byl nesmělý a&#160;místo vhodného uplatnění svých gynekologických půvabů zabýval se fušováním do černé magie.</p>
			<p class="MLP-hvezdicky">* * *</p>
			<p class="MLP-text-bez1radku">Zato rotný býval často pověřován důležitou službou na praporu a&#160;měl mnohokrát příležitost posloužit paní nadporučíkové onou nedobrou informací a&#160;podívat se přitom do černých hloubek přesmutných očí&#160;– a&#160;byly černé, bez světel, sotva v&#160;nich bylo možno vyčíst něco o&#160;dívce a&#160;jejím osudu ve vojenském výcvikovém prostoru Kobylec. Ale rotný byl přesvědčen, že pod černými vrstvami milostného uhlí doutnají jiskřičky, jen je pofoukat.</p>
			<p class="MLP-text">Proto se mu svět rozsvítil radostnou nadějí, když v&#160;půlkruhu nasupených důstojnických vizáží spatřil, jak doufal, i&#160;tu něžnou šírázskou růži. Černé oči se setkaly s&#160;jeho a&#160;jemu se zdálo, že je odvrátila o&#160;něco později, nežli je mravné to udělat, aby se zahleděla do bezúhonného neurčita před sebe a&#160;vypadala jako květinka mezi objekty Augiášova chléva.</p>
			<p class="MLP-text">Komisi pro zkoušení důstojníků a&#160;jejich manželek předsedal sám nadporučík Růžička a&#160;rotný; dr. Mlejnek a&#160;četař Kanec pouze statovali. Zkoušky byly zahájeny bez povzbudivého projevu, v&#160;duchu familiárního soudružství, a&#160;v&#160;jejich průběhu vyšlo najevo, že znalosti důstojníků jsou tak obsáhlé, že se téměř vyrovnají sčetlosti mužstva; zato jejich odpovědi vynikaly suverénní jistotou. Hned v&#160;úvodu udal tón kapitán Matka, jenž otázán na dílo Aloise Jiráska <span class="MLP-znak-kurziva-11b">Proti všem</span> prohlásil, že je to román líčící Mistra Jana Husi, který bojoval proti jezuitům, protože pálili české knihy a&#160;povolovali přístup do pohraničí německým přistěhovalcům, tak, německým přistěhovalcům. Předseda komise se odvážil namítnout, že pálení knih jezuity „probíhalo až později“, kapitán však pouze mávl rukou a&#160;řekl, že „tenkrát už to ale začalo“. Ostatní jako by se svého velitele, při vší ukázněnosti, snažili v&#160;poctivém boji předčit. Nadporučík Kámen se domníval, že <span class="MLP-znak-kurziva-11b">Reportáž</span> psal Julius Fučík pro <span class="char-style-override-1">Rudé právo</span>, a&#160;byl za ni proto za okupace od Němců zavřen; velice ho překvapilo, že to bylo spíše naopak, ale usoudil, že se koneckonců spletl jen v&#160;časovém pořadí, a&#160;nadporučík Růžička souhlasně prohlásil, že jeho odpověď může být proto klasifikována jako v&#160;podstatě správná. Snaživý poručík Hezký informoval pak komisi, že Fučík se před válkou zabýval též hudebním skladatelstvím, což se v&#160;brožurách neprávem opomíjí, složil například valčík <span class="MLP-znak-kurziva-11b">Bruslaři</span>, ale v&#160;době národní pohromy dal své síly cele do služeb lidu. To, že poručík Šlajs myslel, že <span class="MLP-znak-kurziva-11b">Jaro na Odře</span> je román o&#160;polských vorařích nebo že paní nadporučíková si popletla oba Ostrovské, vypadalo vedle těchto rekordních výkonů jako zanedbatelná neznalost.</p>
			<p class="MLP-hvezdicky">* * *</p>
			<p class="MLP-text-bez1radku"><span>Paní nadporučíkovou však nepoškodila. Dlouho neměl nadporučík Růžička odvahu vůbec se jí na něco ptát, ale konečně se osmělil a&#160;otázal se kandidátky na hodnoty a&#160;obsah románu </span><span class="MLP-znak-kurziva-11b">Vítr se vrací</span><span> a&#160;co si z&#160;něho odnesla pro svoji další&#160;– pro svůj&#160;– ehm&#160;– pro život, jaksi. A&#160;tu jako by melodický mezzosoprán naplnil omleté fráze novým životem a&#160;omšelé poetismy jako by znovu nabývaly smyslu. Rotného dokonale omámilo její kouzlo, zastřený hlas podobný tónu anglického rohu; doprovázela ho měkká vůně, umělá, nasládlá, umělá, jako ty granátové rty byly umělé, i&#160;perleťový povlak zoubků, i&#160;smolné oblouky řas a&#160;vlasy, zvlněné kolem milostné šíje. Byl z&#160;toho všeho docela omráčen; miloval umělé věci, byly vytvořeny s&#160;námahou, s&#160;námahou udržovány a&#160;nakonec podléhaly přirozené zkáze všeho. Touha v&#160;něm explodovala, vydrala se z&#160;něho ven k&#160;té barevné ženské, přímo materiální touha, která se jí musela dotknout, chytit ji za srdce, nebyla přece z&#160;vosku, jenom na povrchu byla umělá&#160;– ale na hezké paničce nebylo nic vidět. Odpověděla na otázku, patrně nikdo nevěděl co, nadporučík se otočil ke komisi s&#160;dotazem, má-li někdo nějakou připomínku. A&#160;tehdy se rotný vzchopil, vstal a&#160;pohlédl kandidátce znovu do očí a&#160;zeptal se jí, co by komisi&#160;– komisi ztuhlé do erotické katalepsie&#160;– pověděla o&#160;Jiřím Wolkerovi. A&#160;černé oči na chvilku zmizely za něžnými víčky a&#160;celý obličej jako by v&#160;elektrickém světle lehce potemněl. Paní nadporučíkové chviličku mlčela, potom spustila tiše, tím hobojovým hlasem, komise proti své vůli vzdychla a&#160;rotný cítil jemné silové pole nelokalizovatelné elektřiny, které se vytvořilo mezi nimi dvěma, a&#160;poslouchal a&#160;hleděl do očí neprůhledných jako dehet, a&#160;věděl, už věděl, že jsou za nimi ty doutnající uhlíky, které čekají na nějaká pofoukání. Už je neodvrátila ani nesklopila, ponechala je upřené jemu do očí, černé a&#160;nic neprozrazující, jen tolik, že v&#160;nich má pátrat po odpovědi na otázku, kterou vyslovilo jeho náhlé a&#160;prudké zatoužení. Říkala, že Jiří Wolker byl chudý hoch z&#160;proletářské rodiny, který musel od dětství těžce pracovat a&#160;trpěl často hladem, díky své píli a&#160;houževnatosti dostal se však na studia, kde bohužel ve věku dvaceti čtyř let podlehl následkům bídy a&#160;podvýživy a&#160;zemřel na tuberkulózu. Jeho básně první buržoazní kapitalistická republika všemožně potlačovala, žádný nakladatel je nechtěl vydat a&#160;rozšiřovaly je pouze kroužky nadšené mládeže, které Wolkera milovaly a&#160;rozmnožovaly jeho verše ilegálně na cyklostylu. Dnes se však Jiří Wolker stal básníkem všech mladých lidí a&#160;pomáhá nám vytvářet náš nový, lepší a&#160;šťastnější život…</span></p>
			<p class="MLP-text">To vše přijalo shromáždění v&#160;okouzleném mlčení a&#160;tomu všemu rotný i&#160;ostatní nadšeně přikyvovali. A&#160;když pak smutná paní&#160;– na rotného žádost&#160;– přednesla, co snad zná z&#160;Wolkra nazpaměť&#160;– byla to básnička o&#160;poštovní schránce na rohu ulice&#160;– a&#160;obličej jí přitom ještě víc ztemněl, spojily se verše s&#160;šuměním kaštanů a&#160;vymazaly vojenský výcvikový prostor Kobylec z&#160;mapy světa. A&#160;sotva doznělo to teskné dueto, propuklo shromáždění drsných podvodníků v&#160;hřmotný potlesk, a&#160;zakončilo tím náhle a&#160;slavnostně zkoušky kandidátů Fučíkova odznaku u&#160;Sedmého tankového praporu, jemuž tak úspěšně velel kapitán tank. Matka Václav.</p>
			<p class="MLP-hvezdicky">* * *</p>
			<p class="MLP-text-bez1radku">Rotný však zdaleka nebyl spokojen tak jako kapitán i&#160;jeho politický zástupce, kteří uprostřed klapání podpatků vytvořili eskortu hezké novopečené nositelce čestného odznaku. Její manžel právě toho odpoledne (v kapitánově zastoupení) odjel na pětidenní přípravné cvičení štábu divize na horu Říp; čekala ji dlouhá cesta temným táborem na Větrnici, jež se rýsovala proti hvězdnaté obloze, a&#160;bylo třeba ji na té cestě chránit. Důstojníci se srazili v&#160;galantní hlouček, dali jí přednost mezi dveřmi a&#160;nevšimli si černého pohledu, jímž zavadila o&#160;strnulé oči rotného. A&#160;pak odešla. A&#160;vzdalovala se mezi holínkami a&#160;nárameníky alejí kaštanů do nenávratna té noci a&#160;rotný osaměl, a&#160;protože touha byla strašná a&#160;onanií pohrdal, pokusil se zoufale a&#160;bláhově nalézt zapomnění v&#160;práci, jež údajně prý všechno léčí. Počal sepisovat plánkonspekt na politické školení poddůstojníků na téma <span class="MLP-znak-kurziva-11b">Lysenkovsko-mičurinská agrobiologie&#160;– mocná zbraň v&#160;rukou našeho zemědělství</span>.</p>
			<p class="MLP-text">Následujícího dne měl o&#160;tom promluvit poručík Hezký, ale protože to byl bývalý hokynářský učeň, jenž se před nebezpečím dolů uchýlil po prvním roce prezenční služby do tankového učiliště, nebyl dobře mocen podobných intelektuálních výkonů. Uzavřel proto s&#160;rotným&#160;– dost vydřidušskou&#160;– tajnou úmluvu, podle níž mu za vyhotovení tří plánkonspektů poskytoval jednu propustku přes čáru.</p>
			<p class="MLP-text">Rotný se dal do práce, aniž užíval nějakých příruček. O&#160;lysenkovsko-mičurinské biologii nevěděl sice vůbec nic, ale byla to věda totálně a&#160;kompletně neznámá u&#160;celé tankové divize, a&#160;nikdo ostatně nežádal, aby se o&#160;ní poddůstojníci něco dozvěděli. Vše, co si měli poddůstojníci z&#160;přednášky odnést, bylo přesvědčení, že lysenkovsko-mičurinská agrobiologie je mocnou zbraní v&#160;rukou našeho zemědělství, neboť využívá vymožeností sovětské vědy, zatímco dříve na vesnici rozhodoval kulak a&#160;bída drobných rolníků rok od roku rostla.</p>
			<p class="MLP-text">Rotný usilovně pracoval; poháněla ho touha, a&#160;tak se velice rozplamenil. Hodiny ukazovaly jedenáct, čas večerky, když dopisoval poslední odstavec. Jeho souvislost s&#160;tématem byla sice nulová, ale zato ideový obsah měl znamenitý; přesně jak se to líbilo nadporučíkovi Růžičkovi. „<span class="MLP-znak-kurziva-11b">A&#160;ten čas</span>,“ psal, vlévaje do textu nutkání jisté exploze, k&#160;níž nedošlo a&#160;tu noc sotva už mohlo dojít, „<span class="MLP-znak-kurziva-11b">se pomalu naplňuje. Přes tisíc překážek, které nám do cesty staví třídní nepřítel, ten, který sedí v&#160;křeslech správních rad amerických monopolů, i&#160;ten, který se skrývá za hesly naší vlastní strany, i&#160;ten, který číhá v&#160;záloze v&#160;nás, aby zbraněmi pochyb a&#160;iracionálních tendencí mysli, jež mu vtiskují do ruky naše oči a&#160;uši i&#160;temná hnutí dávných přežitků, ničil a&#160;ubíjel nám v&#160;srdci plamen revolučního nadšení. Ale i&#160;kdyby bil sebezuřivěji, ten plamen je neuhasitelný. Rozhořívá se v&#160;nervech, v&#160;srdci, zalévá mozek, jeho rudá záře halí zeměkouli. A&#160;čas se naplňuje. Možná že už zítra zachvátí svět veliký požár, veliká světová revoluce, která spálí všechnu špínu světa, v&#160;nás i&#160;mimo nás, a&#160;označí tak krvavým vykřičníkem pravý začátek dějin člověka</span>.“</p>
			<p class="MLP-text">Na chvíli uklidněn, potlačen, rozvalil se pohodlně v&#160;křesle náčelníka štábu a&#160;zadíval se na oblohu za oknem, probleskující korunami kaštanů. Venku šelestila noc babího léta, zjevila se mu v&#160;ní tvář paní nadporučíkové, ozvalo se znovu nedávné dueto: šumění a&#160;hlasu; a&#160;rotný seděl a&#160;díval se na hvězdy.</p>
			<p class="MLP-text">Jenom sluchem podvědomí vnímal proto hlas službu konajícího četaře Němečka, klapnutí podpatků, podivně galantní. A&#160;proto přišlo to, co přišlo, jako náraz šrapnelu.</p>
			<p class="MLP-text">Dveře se otevřely a&#160;objevila se skutečná paní nadporučíkové s&#160;pusou, černýma očima i&#160;svetříkem. Usmála se na rotného:</p>
			<p class="MLP-text">„Promiňte, zapomněla jsem si tady košík se švestkama.“</p>
			<p class="MLP-text">Rotný vylít z&#160;křesla, přistižen, nevěděl vlastně při čem, ale zakoktal:</p>
			<p class="MLP-text">„Prosím&#160;– prosím&#160;–“</p>
			<p class="MLP-text">Paní nadporučíková přešla pomalu k&#160;věšáku a&#160;skutečně tam stál velký koš plný švestek. Zvedla jej, byl na ni zřejmě příliš těžký. Přesto se usmála, řekla Dobrou noc a&#160;měla se k&#160;odchodu. Rotný se poněkud vzpamatoval ze sna. Skočil po košíku.</p>
			<p class="MLP-text">„Počkejte, paní Pinkasová, já vám s&#160;tím pomůžu!“</p>
			<p class="MLP-text">Řekla sice:</p>
			<p class="MLP-text">„Ale to nemusíte, unesu ho sama,“ ale ochotně mu jej přenechala. Koš byl těžký, jenže v&#160;té chvíli by rotný byl unesl třeba bezzákluzové dělo. Pouhý úsměv krásné paničky uvedl jej do tak činorodé a&#160;poněkud zoufalé činnosti, že ztratil řeč.</p>
			<p class="MLP-text">Prošli mlčky předsíní, kde tlustý četař Němeček křepče zasalutoval a&#160;mnohovýznamně se ušklíbl na rotného, a&#160;rázem byli pod hvězdami. Kroky paní nadporučíkové zaklapaly na betonové vozovce, šli mezi budovami kasáren, kde už jen služby v&#160;osvětlených vchodech seděly na schodech, civěly na vlhké hvězdičky a&#160;mechanicky se otáčely za žlutým svetříkem. Rotný bojoval s&#160;absolutním vakuem v&#160;mozku a&#160;nebyl schopen slova. Proměnil jsem se v&#160;blba, uvědomoval si jenom. Vždyť je to všechno jasné. Ten košík, to už je něco k&#160;zapomenutí. Váží aspoň patnáct kilo. A&#160;jedenáct pryč. Vzpomněla si na něj přesně ve chvíli, kdy se Matka s&#160;Růžičkou odporoučeli před domem na Větrnici a&#160;odpochodovali nocí ke svým manželkám; aspoň je dnes v&#160;noci potěší. Všechno bylo jasné, mozek mu pracoval brilantně logicky. Bohužel ho nenapadaly žádné metafory. A&#160;tak to byla ona, kdo se na křižovatce u&#160;těžkých dílen zeptal:</p>
			<p class="MLP-text">„Je to těžké, že?“</p>
			<p class="MLP-text">„Kdepak, vůbec ne.“</p>
			<p class="MLP-text">„Já už si to tady vezmu. Už to mám jen kousek.“</p>
			<p class="MLP-text">Položila ruku na držadlo košíku. Kočičí dotek prstů. A&#160;řekla tiše:</p>
			<p class="MLP-text">„A&#160;vy už se musíte vrátit k&#160;útvaru.“</p>
			<p class="MLP-text">Teplý prst ho chvíli lechtal na sevřené pěsti.</p>
			<p class="MLP-text">„Vraťte se!“ řekla.</p>
			<p class="MLP-text">„Ale kdepak!“ řekl rotný. „Nevrátím.“</p>
			<p class="MLP-text">„Budete z&#160;toho mít nepříjemnosti.“</p>
			<p class="MLP-text">„Nebudu. A&#160;i kdybych měl&#160;– kvůli vám je budu mít rád.“</p>
			<p class="MLP-text">„Opravdu? A&#160;co když vás zavřou, že přijdete pozdě?“</p>
			<p class="MLP-text">„Maličkost. Pro vás se klidně nechám zavřít.“ Usmála se záhadně. Nepoužila toho obecného úsměvu, který měla společný pro mužstvo i&#160;důstojníky. Ale pak mu nastavila jenom profil, smutný, něžňoučký, nic neříkající.</p>
			<p class="MLP-text">„Hezká noc,“ řekla. „Ale brzy už bude podzim.“</p>
			<p class="MLP-text">„Ano,“ řekl rotný. „A&#160;my půjdeme do civilu.“</p>
			<p class="MLP-text">„Už se těšíte, že?“</p>
			<p class="MLP-text">„To víte&#160;– byli jsme tady dva roky&#160;–“</p>
			<p class="MLP-text">„Já jsem tady už čtyři roky,“ pravila a&#160;rotnému se zdálo, že trpce.</p>
			<p class="MLP-text">„Moc zábavný to tu neni, co?“</p>
			<p class="MLP-text">„To jste asi poznal sám.“</p>
			<p class="MLP-text">„To jo,“ řekl rotný a&#160;odmlčel se. Vlastně by bylo líp o&#160;ničem nemluvit. Ona patří do němého filmu. S&#160;hudebním doprovodem. Oči, pusa, dueto kaštanů a&#160;hlasu jak anglický roh. A&#160;ta úžasná linie kolem podbřišku. Řekl:</p>
			<p class="MLP-text">„Nemůže se soudruh nadporučík dát přeložit někam, kde je to lepší?“</p>
			<p class="MLP-text">„Kam? Všechny tankový posádky jsou takovýhle.“</p>
			<p class="MLP-text">„Někde jsou v&#160;městech.“</p>
			<p class="MLP-text">Zkrabatila čelo. Promluvila tak hořce, že ho to překvapilo:</p>
			<p class="MLP-text">„Můj muž musí zůstat tady.“</p>
			<p class="MLP-text">„Proč?“</p>
			<p class="MLP-text">„Musí,“ odmlčela se. Pak řekla: „Když chce, aby ho vůbec ještě někdy povýšili, musí zůstat tady. Vy přece víte proč, soudruhu rotný. Nejste tak hloupej.“</p>
			<p class="MLP-text">„Já vím.“ Věděl to samozřejmě moc dobře. Věděl samozřejmě moc dobře mnoho věcí. Takových, co je probírali na tajných sezeních kroužku černého mága ppor. MUDr. Sadaře, za nekonečných nudných nedělí, jež dle mnoha plánkonspektů byly věnovány radostem prudce tepajícího nového života té přespravedlivé, samochvalné společnosti. Zdálo se však, že jiní ty věci nevědí, a&#160;rozhodně to byly závažné vědomosti. Ale ona, řekl si, právě tak rozhodně nepatří k&#160;těm, co je nevědí. Mezi zasvěcenými byl nehmotný raport. V&#160;téhle chvíli přispěl jen k&#160;zesílení toho druhého, zajímavějšího raportu.</p>
			<p class="MLP-text">Jenomže ouvertura zvyšuje rozkoš prvního aktu. Stoupali do kopce na Větrnici, kde byla tanková střelnice a&#160;čtvrť nových důstojnických domů. Ze střelnice hučely motory a&#160;ozývaly se suché výstřely vložných hlavní, ale střelnice zatím byla schovaná za strání. Třicátý tankový pluk měl noční střelbu. Mlčení přerušila zase paní nadporučíkové.</p>
			<p class="MLP-text">„Vy jste student, že?“</p>
			<p class="MLP-text">„Byl jsem. Bohužel už nejsem.“</p>
			<p class="MLP-text">„A&#160;co jste studoval?“</p>
			<p class="MLP-text">„Filozofii.“</p>
			<p class="MLP-text">„Máte doktorát, že?“</p>
			<p class="MLP-text">Rotný zaváhal. Doba, kdy se lidé chlubili akademickými tituly, byla ta tam. Jenže ona patřila k&#160;magickému kruhu.</p>
			<p class="MLP-text">„No&#160;– mám,“ řekl.</p>
			<p class="MLP-text">Paní nadporučíková slyšitelně vzdychla.</p>
			<p class="MLP-text">„Ach, vy jste šťastnej člověk, že jste se k&#160;tomu dostal. Já jsem taky chtěla studovat. Chtěla jsem si udělat soukromě maturitu, ale&#160;–“</p>
			<p class="MLP-text">„A&#160;proč jste neudělala?“</p>
			<p class="MLP-text">Pokrčila rameny.</p>
			<p class="MLP-text">„Vdala jsem se.“</p>
			<p class="MLP-text">„A&#160;tu už to nešlo?“</p>
			<p class="MLP-text">„Můj muž je přece váš nadřízený, ne?“ A&#160;rychle dodala: „A&#160;tady, v&#160;Kobylci, to je vůbec těžký. A&#160;já na to stejně nemám hlavu a&#160;měla jsem brzo děcko –“ pohodila hlavou, co ji na to neměla. Růže, řekl si rotný, na co ty musíš něco znát.</p>
			<p class="MLP-text">„Ono stejně není o&#160;co stát,“ řekl.</p>
			<p class="MLP-text">„Jak to?“</p>
			<p class="MLP-text">„Tak. Myslíte, že vědění přináší štěstí?“</p>
			<p class="MLP-text">„To nevím. Ale je to hezký, hodně vědět.“</p>
			<p class="MLP-text">„Jsou hezčí věci,“ řekl.</p>
			<p class="MLP-text">„Já myslím, že ne,“ řekla ona. „Co víte, to vám nikdo nemůže vzít.“</p>
			<p class="MLP-text">„Jiný věci vám taky nikdo nemůže vzít.“</p>
			<p class="MLP-text">„Bane. Všechny. O&#160;všechny můžete nějak přijít.“</p>
			<p class="MLP-text">„Někdy jsou možná cennější ty pomíjivý věci, nemyslíte?“</p>
			<p class="MLP-text">„Nevím,“ pokrčila rameny.</p>
			<p class="MLP-text">Došli na vršek kopce a&#160;vlevo pod nimi se otevřela svažitá stráň střelnice, temná v&#160;šedočerném nočním přítmí, a&#160;na ní houfy světýlek a&#160;velké, černé, pohybující se stíny tanků. Na druhé straně údolí blikaly terče. Motory řvaly a&#160;z&#160;hlavní děl a&#160;kulometů létaly svítící střely, letěly rychle, a&#160;přece pomalu velikými oblouky přes údolí k&#160;terčům.</p>
			<p class="MLP-text">Rotný a&#160;manželka nadporučíkova se zastavili, rotný položil košík na zem. Dole praskaly výstřely, černé postavy se míhaly okolo světel a&#160;zněl rachot motorů. Lizetka, napadlo rotného, by nad ní ohrnula nos. Pitomá ženská, už trochu maličko stárnoucí, závislá ženská s&#160;dítětem, s&#160;bůhvíjakými tužbami v&#160;mozečku. Ztracená ve vojenském výcvikovém prostoru Kobylec. Jenže Lizetka nemá tak docela pravdu. Lizetko, ty radlická svině s&#160;akademickým vzděláním, ona mi dá, co ty mi dát nechceš. Vem tě čert, miláčku, já ti nerozumím.</p>
			<p class="MLP-text">Ze střelnice zazněla nová salva a&#160;rotný se podíval do černých očí paní nadporučíkové. Maličké obrázky svítících střel pluly po jejich vlhké, vypouklé hladině. Tobě rozumím, řekl si rotný v&#160;duchu. Tobě ano, růže, i&#160;když to není nic zvláštního, protože tobě rozumějí všichni. A&#160;celou pravdu o&#160;tobě říká asi fáma.</p>
			<p class="MLP-text">„Milý soudruhu rotný,“ řekla paní nadporučíková, jako by tu fámu chtěla potvrdit. „Na co ještě čekáte?“</p>
			<p class="MLP-text">Jako pravý filozof byl rotný spíš teoretik nežli muž praxe, a&#160;tak se slova hezké paničky, výzva k&#160;činu, nesetkala s&#160;okamžitou reakcí.</p>
			<p class="MLP-text">„Sám nevím,“ zablekotal. „Je to jako chvilka před útokem,“ zrudl a&#160;rychle dodal: „Člověk si ji prodlužuje o&#160;vteřiny a&#160;každá vteřina je sladší než rok života.“</p>
			<p class="MLP-text">„Máte divný přirovnání,“ řekla dívka rozmrzele. Na střelnici se zas rozeřvaly tanky. Světla se leskla na hrubých pancířích a&#160;z&#160;dálky nejasně zazněly rozčilené povely a&#160;hlasy.</p>
			<p class="MLP-text">„A&#160;je to pro mě divná poklona,“ pokračovala dívka. „Jestli mě srovnáváte s&#160;tím, co čeká tankisty při útoku. Tak strašně snad nevypadám.“</p>
			<p class="MLP-text">„Ale ne,“ pospíšil si honem rotný. „Vy nevíte, co smrt pro mě znamená. To je daleko největší poklona, jakou vám můžu udělat. Mám k&#160;smrti ze všeho nejblíž.“</p>
			<p class="MLP-text">„Ale jděte. Co nepovídáte,“ ušklíbla se ironicky. „To bych do vás zrovna neřekla.“</p>
			<p class="MLP-text">Rotný, jehož polévalo horko, pravil:</p>
			<p class="MLP-text">„Představuju si ji tak krásnou, jako jste vy.“</p>
			<p class="MLP-text">„Ale, ale!“</p>
			<p class="MLP-text">„Jestli je tak krásná jako vy, předčí všechny moje očekávání.“</p>
			<p class="MLP-text">„Rouháte se, mladý muži,“ řekla. „Líbím se vám a&#160;vy blábolíte o&#160;smrti.“</p>
			<p class="MLP-text">„Blábolím, protože se mi strašně líbíte!“</p>
			<p class="MLP-text">„Ale až na vás přijde smrt, povedete jiný řeči.“</p>
			<p class="MLP-text">„Budu myslet na vás. A&#160;nebudu před ní moct utýct, tak před ní nebudu utíkat. Přijde na mě v&#160;tanku.“</p>
			<p class="MLP-text">Zasmála se.</p>
			<p class="MLP-text">„Jako můj pán a&#160;vládce,“ řekla. „Takový tvrdý tankistický řeči. Ale jestli na vás přijde v&#160;tom tanku, budete otvírat příklopy ostošest a&#160;vyskakovat, jen se za váma bude kouřit. Jenže to vás asi zase trefí ze samopalů. Máte to blbý, soudruhu tankisto.“</p>
			<p class="MLP-text">„To je jedno,“ řekl rotný. „S&#160;myšlenkou na vás bude všechno krásný.“</p>
			<p class="MLP-text">Objal ji.</p>
			<p class="MLP-text">„Objímáte smrt,“ řekla hlubokým hlasem. „Smrt na vás sahá. Bude vám z&#160;ní zima.“</p>
			<p class="MLP-text">„Ne. Bude mi z&#160;ní horko. Vidím před sebou vaše krásný čelisti, slečno smrt.“</p>
			<p class="MLP-text">„Paní smrt,“ opravila ho.</p>
			<p class="MLP-text">„Milostivá paní smrt&#160;– polibte mě těma čelistma!“</p>
			<p class="MLP-text">„To musíte vy,“ řekla. „Vy jste začal. Vy svádíte paničku svýho velitele.“</p>
			<p class="MLP-text">„Svádím smrt,“ řekl. „Pokouším smrt a&#160;rouhám se jí. Povídám: nikdo není tak krásnej jak vy, paní smrt. Vemte si mě!“</p>
			<p class="MLP-text">„Kdybych tak zařinčela kosičkou. To byste utíkal!“</p>
			<p class="MLP-text">„Nechal bych se pokosit. Vaší něžnou kosou bych se nechal vždycky pokosit, paní smrt,“ řekl. „Polibte mě.“</p>
			<p class="MLP-text">Pak to udělala. Byla měkká, hebká, normální. Pomalu otáčela hlavou ze strany na stranu. Potom hlavu odtrhla a&#160;rotný uviděl, že se jí lesknou oči.</p>
			<p class="MLP-text">„Ne, miláčku,“ řekla. „Nebudem se přece líbat na silnici. Svádíš důstojnickou paničku a&#160;to se nedělá jako s&#160;holkama z&#160;Okrouhlic.“</p>
			<p class="MLP-text">„Tak mě vem k&#160;sobě, Jano,“ řekl. „Chci k&#160;tobě. Strašně moc.“ </p>
			<p class="MLP-text">Podržela mu hlavu za vlasy a&#160;pohlédla na něho.</p>
			<p class="MLP-text">„Aby ne. To věřím. Vojáček, kterej tady byl celý dva roky. Celý dva roky se tady nudil. A&#160;teď se smí líbat s&#160;paní nadporučíkovou Pinkasovou.“</p>
			<p class="MLP-text">„Krásnou a&#160;sladkou.“</p>
			<p class="MLP-text">„Krásnou,“ ušklíbla se. Všechno jí slušelo. „Tak krásnou, že se za ní všichni vojáci otáčej a&#160;žádnej nevěří, že je panu nadporučíkovi věrná.“</p>
			<p class="MLP-text">Rotný se zasmál.</p>
			<p class="MLP-text">„Ani soudruh rotný ne, že ne?“</p>
			<p class="MLP-text">Rotný pokrčil rameny.</p>
			<p class="MLP-text">„Ten,“ řekl, „doufá, že jestli je, učiní výjimku.“</p>
			<p class="MLP-text">„Neučiní. Ona mu není věrná. Vůbec ne.“</p>
			<p class="MLP-text">Objal ji a&#160;ona ho začala vyhladověle líbat, jako holka z&#160;Okrouhlic, uprostřed silnice. Šuměl noční vítr, ze střelnice ječely motory a&#160;klapaly pásy tanků, zněly povely. Paní nadporučíková se od něho odlepila a&#160;řekla:</p>
			<p class="MLP-text">„Pojď!“</p>
			<p class="MLP-text">Šla rychle po silnici a&#160;v&#160;měsíčním světle. Rotný popadl košík a&#160;kráčel dychtivě za ní. Zahnuli mezi novostavby. Po celou dobu se neohlédla. Obešli dům a&#160;zastavili se přede dveřmi. Na oblohu vylétla červená raketa. Paní nadporučíková odemkla, zapadli dovnitř. Když zamkla, rotný ji znova objal. Políbila ho prudce a&#160;hladově, řekla:</p>
			<p class="MLP-text">„Pojď nahoru! Hned to bude.“</p>
			<p class="MLP-text">Jana, říkal si rotný v&#160;duchu. Žádná Lizetka. Janinka. Obyčejná, neukojená, zanedbávaná oficírská panička. Ale jaká! Je jí smutno. Je jí smutno jako většině lidí. Proč ji nerozveselit. A&#160;proč se nerozveselit. Naplnila ho ta chvíle, trošku přiožralá nocí, tanky, koncem vojny, vším, naplnila ho po okraj. Nechal všechno plavat a&#160;šel rychle za ní. Ve druhém poschodí odemkla dveře a&#160;pustila ho dovnitř.</p>
			<p class="MLP-text">„Buď zticha,“ zašeptala. „Honzíček spí.“</p>
			<p class="MLP-text">Odvedla ho do manželské ložnice, která voněla čistotou a&#160;větráním a&#160;měla na oknech něžné bílé záclonky. Když ležel nahý vedle ní pod přikrývkou, řekl:</p>
			<p class="MLP-text">„Janičko, já tě –“ ale ona mu položila ruku na ústa a&#160;řekla:</p>
			<p class="MLP-text">„Nemluv. Mlč. A&#160;přimáčkni se ke mně. Vůbec nemluv. Jenom buď tady se mnou. Měj ze mě radost, kluku, měj ze mě, prosím tě, radost. Miláčku sladkej, špatnej, sved si ženu svýho velitele a&#160;to se vůbec nemá a&#160;budeš za to zavřenej, já to na tebe povím, já jsem věrná manželka, ne coura, ale copak si můžu pomoct, když je to všechno takový&#160;– takový&#160;– ale počkej, Danielku v&#160;jámě lvový, jak toho budeš litovat! Ale teď buď ze mě šťastnej, buď ze mě šťastnej!“ blábolila a&#160;tiskla ho na ňadra. Co to je? hučelo mu v&#160;hlavě. Co se to děje? Tohle muselo přijít na konec vojny! Až nakonec! Takovej pitomej, krutej žertík! Už jenom měsíc. Dva roky sem se moh takhle krásně válet s&#160;Janinkou, jako se s&#160;ní asi váleli jiný, s&#160;jejíma smutňoučkejma vočima, a&#160;já místo toho pálil za Lizetkou, za tou sviní radlickou, za tím hypnotickým kusem ledu, Janinko! Člověk o&#160;ničem neví, až když to začne ztrácet. Až když je skoro po všem. Ten pitomej zákon života. Se všim pozdě. Pozdě!</p>
			<p class="MLP-text">Ležel vedle ní, ležel s&#160;ní a&#160;za oknem vylétávaly zlaté střely a&#160;zasahovaly hořící terče, na které bylo vidět z&#160;postele, protože stály na protější stráni. Souložili tak na pozadí krásného ohňostroje, tanky řvaly, chroptěly, divoce řinčely těžkými pásy a&#160;Jana ho líbala, přejížděla mu chtivýma rukama po těle a&#160;najednou se vztekle rozesmála a&#160;řekla:</p>
			<p class="MLP-text">„Tanky! Tanky! Ty pitomej, drzej, sladkej kluku! Ty pitomý, blbý tanky!“</p>
			<div class="footnotes">
				<div class="footnote">
					<p class="MLP-pozn-pod-carou"><a id="footnote-10775-3" class="footnote-anchor" href="#footnote-10775-3-backlink">3</a>  Poddůstojník, který si dobrovolně prodloužil základní vojenskou službu. <span class="char-style-override-1">Pozn. red.</span></p>
				</div>
				<div class="footnote">
					<p class="MLP-pozn-pod-carou"><a id="footnote-10775-4" class="footnote-anchor" href="#footnote-10775-4-backlink">4</a>  Vnitřní hlas. <span class="char-style-override-1">Pozn. red.</span></p>
				</div>
			</div>
		</div>
</body>
</html>